
## Գիրք երկրորդ։ Եվտերպե

__1.__ Կյուրոսի վախճանվելուց հետո թագավորությունը ստացավ Կամբյուսեսը, Կյուրոսի և Փառնասպեսի դուստր Կասսանդանեի որդին։ Կասսանդանեն մահացել էր ավելի վաղ և Կյուրոսը ոչ միայն մեծ սուգ արեց, այլև հրամայեց իր բոլոր հպատակներին սուգ անել։ Ահա այս կնոջ և Կյուրոսի որդին լինելով, Կամբյուսեսը հոնիացիներին և էոլիացիներին համարում էր իր հորենական ստրուկները, ուստի և Եգիպտոս արշավելիս, նա իր մյուս հպատակներից բացի, իր հետ վերցրեց նաև իր տիրության տակ գտնվող այս հելլեններին։

__2.__ Իսկ եգիպտացիները, մինչև նրանց վրա Պսամմետիքոսի թագավորելը[^1], իրենց համարում էին հնագույնները մարդկանց մեջ։ Երբ Պսամմետիքոսը թագավոր դարձավ, ուզեց իմանալ, թե ովքե՞ր են առաջինները։ Այդ ժամանակից հետո նրանք կարծում են, թե փռյուգիացիները առավել հին են, քան իրենք, իսկ իրենք առավել հին՝ քան բոլոր մնացածները։ Քանի որ Պսամմետիքոսը հնար չգտավ լուծելու այն հարցը, թե՝ ովքե՞ր են եղել մարդկանց մեջ հնագույնը, այսպիսի հնարանք մտածեց։ Հասարակ մարդկանցից ծնած երկու նորածինների հանձնեց մի հովվի, որպեսզի նրանց պահի հոտերի հետ միասին։ Նա պատվիրեց, որ նրանց առաջ ոչ ոք ոչ մի խոսք չարտասանի։ Նրանց տեղավորեցին ամայի հյուղակում, որտեղ որոշված ժամին (հովիվը) բերում էր իր այծերին, մանուկներին կաթով կերակրում և կատարում անհրաժեշտ ամեն ինչ։ Պսամմետիքոսը այսպես պատվիրեց անել, ցանկանալով լսել, թե մանուկները անիմաստ ճիչերից ձերբազատվելուց հետո, առաջինը ի՞նչ բառ պետք է արտասանեն։ Այս հրամանները կատարեցին։ Արդ, երկու տարին արդեն լրացել էր, որ հովիվը այս ամենը կատարում էր. և երբ նա բացեց (հյուղակի) դուռը և ներս մտավ, երկու մանուկները ընկան նրա ոտքերին և ձեռքները պարզելով, արտասանեցին «բեկոս»[^2] բառը։ Սկզբում հովիվն այդ լսելիս հանգիստ էր։ Բայց երբ այնուհետև նրանց խնամելու համար եկած պահին ամեն անգամ նույն բառն էր լսում, նա այդ մասին հաղորդեց տիրակալին, որը և հրամայեց մանուկներին բերել իր առաջ։ Երբ ինքը՝ Պսամմետիքոսը ևս լսեց այդ բառը, պատվիրեց հարցնել և իմանալ, թե մարդկանցից ովքե՞ր ինյ-որ բան «բեկոս» են կոչում, և իմացավ, որ փռյուգիացիները այդպես են անվանում հացը։ Այսպիսով, եգիպտացիները համոզվեցին, որ փռյուգիացիները առավել հին են, քան իրենք։ Ես այսպես լսեցի Մեմփիսում Հեփեստոսի[^3] քրմերից։ Հելլենները շատ ուրիշ անմիտ բաներ ևս պատմում են, թե իբր Պսամմետիքոսը մի քանի կանանց լեզուն կտրելով, այդ մանուկների խնամքը հանձնարարել է նրանց։

__3.__ Մանուկների խնամքի մասին այսպես էին պատմում։ Այլ (պատումներ) ևս լսեցի Մեմփիսում, երբ զրուցեցի Հեփեստոսի քրմերի հետ։ Այդ առնչությամբ այցելեցի նաև Թեբե և Հելիուպոլիս[^4], իմանալու համար, թե այնտեղի զրույցները համընկնում են Մեմփիսի (զրույցներին), քանզի ասում են, թե Տելիուպոլսեցիները ամենախելամիտներն են եգիպտացիների մեջ։ Այն, ինչ ես լսեցի աստվածների մասհն, մտադիր չեմ պատմելու, այլ կասեմ միայն նրանց անունները, քանի որ կարծում եմ, թե բոլոր մարդիկ (Եգիպտոսում) հավասարապես (քիչ) գիտեն նրանց մասին։ Նրանց մասին ես հիշատակեմ, ապա այդ կանեմ, ելնելով պատումքի պահանջներից։

__4.__ Ինչ վերաբերում է մարդկանց գործունեության, ապա բոլորը միաձայն ասում էին, թե եգիպտացիները աշխարհում առաջինն են եղել, որ սահմանել են տարվա տևողությունը և այն բաժանել տասներկու ամիսների։ (Քրմերը) ասում են, թե այդ որոշել են աստղերի միջոցով։ Ես կարծում եմ, թե նրանք առավել իմաստուն են հաշվվում, քան հելլենները, քանզի հելլենները յուրաքանչյուր երեք տարին ավելացնում են մեկ հավելյալ ամիս՝ տարվա եղանակները պահպանելու համար։ Մինչդեռ եգիպտացիները տասներկու ամիս երեսնական օր հաշվելուց հետո, ամեն տարի ավելացնում են հինգ օր, որով և տարվա եղանակների պտույտը միշտ նույն ժամանակ է տեղի ունենում։ Նրանք ասում են նաև, որ առաջինը եգիպտացիներն են սահմանել տասներկու աստվածների անունները և հելլենները նրանցից են փոխ առել դրանք։ նրանք են առաջին անգամ զոհարաններ, արձաններ և տաճարներ կանգնեցրել աստվածներին և կենդանիներ փորագրել քարերի վրա։ Մեծ մասամբ ես գործով համոզվեցի, թե այդ բոլորը այդպես է կատարվել։ Պատմում էին, որ եգիպտոսի առաջին թագավորը եղել է Մինը։ Նրա ժամանակ ամբողջ Եգիպտոսը, բացի Թեբեի մարզից[^5], ճահիճ է եղել և ամբողջ տեղանքը, որն այժմ գտնվում է Մոյրիս լճից ներքև, ջրի տակ է եղել, իսկ այժմ ծովից գետի վրայով մինչև լիճը յոթ օրվա նավարկելու ճանապարհ է։

__5.__ Կարծում եմ, որ այդ երկրի մասին ասվածները ճիշտ են։ Քանզի, նախապես անտեղյակ մարդու համար ևս, եթե նա խելամիտ է, այն տեսնելուց հետո պարզ է դառնում, որ Եգիպտոսը, դեպի ուր հելլենները նավարկում են, եգիպտացիների համար ձեռքբերովի է և գետի պարգևը։ Այդպիսին է նաև լճից վերև ընկած երկիրը երեք օրվա ճանապարհի հեռավորությամբ, որի մասին, սակայն, նման ոչինչ չեն պատմում։ Քանզի Եգիպտոսի բնությունը այսպիսին է։ Եթե նավարկելով (Եգիպտոսին) մոտենալիս խորաչափ նետես, նույնիսկ ցամաքից մեկ օրվա հեռավորութւան վրա, տասնմեկ գրկաչափ խորությունից կավ դուրս կբերես։ Սա ցույց է, տալիս, թե ինչքան հեռու է գնում գետի լցրած (տիղմը)։

__6.__ Եգիպտոսի ծովափը վաթսուն պարան երկարություն ունի։ Մենք Եգիպտոս անվանում ենք Պլինթինետես ծովախորշից մինչև Սերբոնիս լիճը[^6], որի մոտ ձգվում է Կասիոն լեռը։ Այստեղից էլ հաշված ահա վաթսուն պարան է։ Այն մարդիկ, որոնք սակավահող են, երկիրը չափում են գրկաչափով, պակաս սակավահող եղողները՝ ասպարեզով, շատ (հող) ունեցողները՝ փարսախով, իսկ առատ հող ունեցողները՝ պարանով։ Փարսախը հավասար է երեսուն ասպարեզի, իսկ պարանը, որը եգիպտական չափ է, հավասար է վաթսուն ասպարեզի։ Հետևաբար, եգիպտական ծովափի երկարությունը հավասար է երեք հազար վեց հարյուր ասպարեզի։

__7.__ Այստեղից դեպի միջերկրայք, մինչև Հելիուպոլիս, Եգիպտոսը լայն է, ամբողջապես ցածրավայր և ջրառատ և տղմածածկ։ Ծովից դեպի Հելիուպոլիս բարձրացող ճանապարհը մոտավորապես այնքան է, ինչքան Աթենքի տասներկու դից զոհարանից մինչև Պիսա, հատկապես մինչև Օլիմպոսյան Զևսի տաճարը։ Եթե համեմատենք այս երկու ճանապարհների երկարությունը, ապա տարբերությունը տասնհինգ ասպարեզից ավելի չի լինի, քանզի Աթենքից մինչև Պիսա ճանապարհը հազար հինգ հարյուր ասպարեզից պակաս է տասնհինգ ասպարեզ, իսկ ծովից մինչև Հելիուպոլիս ճանապարհը լրացնում է ուղիղ այդ թիվը։

__8.__ Հելիուպոլսից վերև Եգիպտոսը նեղանում է։ Մի կողմից այն փակված է Արաբական լեռներով, որոնք անընդմեջ ձգվում են հյուսիսից հարավ, մինչև Կարմիր կոչված ծովը։ Այս լեռներում քարհանքեր կան, որտեղ էլ հատել են քարերը Մեմփիսի (բուրգերի) համար։ Այստեղ լեռները վերջանում են, թեքվելով, ինչպես ասվեց, դեպի Կարմիր ծով։ Այդ լեռների ամենալայն հատվածը, ինչպես իմացա, արևելքից արևմուտք երկու ամսվա ճանապարհ է և արևելյան ծայրերը խնկաբեր են։ Այդ լեռները այդպիսիք են։ Իսկ Եգիպտոսի մյուս՝ Լիբիայի կողմից ձգվում են ամբողջովին ավազով ծածկված լեռներ, որտեղ և բուրգերն են։ Այս լեռները ես, Արաբականի նման, ձգվում են դեպի հարավ։ Այսպիսով, սկսած Հելիուպոլսից, Եգիպտոսին պատկանող երկիրը այլևս լայն չէ, այլ տասնչորս[^7] օրվա ճանապարհի չափ դեպի վեր նավելուց հետո, Եգիպտոսը նեղանում է։ Հիշածս երկու լեռների միջև երկիրը դաշտային է, իսկ ամենանեղ հատվածում, ինչպես ես հաշվել եմ, տարածությունը Արաբական և Լիբիական կոչված լեռների միջև երկու հարյուր ասպարեզից ավելի չէ։ Այստեղից այն կողմ Եգիպտոսը դարձյալ լայն է։

__9.__ Այսպիսին է ահա այդ երկրի բնությունը։ Իսկ Հելիուպոլսից մինչև Թեբե գետն ի վեր նավարկելով ինն օրվա ճանապարհ է, չորս հազար ութ հարյուր վաթսուն ասպարեզ կամ ութսունմեկ պարան։ Ահա Եգիպտոսի ասպարեզների ընդհանուր գումարը, առափնյա երկարությունը, ինչպես արդեն ասել եմ, երեք հազար վեց հարյուր ասպարեզ է. այժմ կնշեմ, թե ինչքան է ծովից դեպի միջերկրայքը, մինչև Թեբե. այն վեց հազար հարյուր քսան ասպարեզ է, իսկ Թեբեից մինչև Ելեփանտինե կոչված քաղաքը՝ հազար ութ հարյուր։

__10.__ Արդ, խնդրո առարկա երկրի մեծ մասը, ինչպես քրմերն են պատմել և ինչպես ինքս ևս կարծում եմ, առաջացել է տիղմից։ Իրոք, վերոհիշյալ լեռներից դեպի Մեմփիս քաղաքն ընկած տարածությունը ինձ թվաց, թե երբեմն եղել է ծովածոց, ճիշտ ինչպես Իլիոնի և Տևթրանիայի և Եփեսոսի և Մեանդրոսի դաշտավայրերը, թեև սրանք փոքր են մեծերի հետ համեմատելու համար։ Քանզի այդ վայրերը (տիղմով) լցրած գետերից և ոչ մեկը չի կարող իր լայնքով համեմատվել հինգ թև ունեցող Նեղոսի թեկուզ և մեկ թևի հետ։ Կան (այլուր) այլ գետեր ևս, որոնք թեև Նեղոսի չափ մեծ չեն, բայց նույնպես մեծ գործ են կատարել։ Ես շատերի թվում կարող եմ հիշատակել Աքելոոս գետը, որը հոսելով Ակառնանիայով և դուրս գալով ծով, Եքինադյան կղզիների կեսն արդեն միացրել է մայր ցամաքին։

__11.__ Արաբական երկրում, Եգիպտոսից ոչ հեռու, կա ծովածոց, որը ձգվում է Կարմիր կոչված ծովից, այն շատ երկար է և նեղ, որի մասին ես կպատմեմ։ Թիականավով ծովածոցն ամենահեռավոր ծայրից երկարությամբ մինչև բաց ծով կարելի է անցնել քառասուն օրում, մինչդեռ ծովածոցի ամենալայն հատվածը կարելի է անցնել կես օր նավելով։ Ամեն օր այնտեղ մակընթացություն և տեղատվություն է լինում։ Ինձ թվում է, որ այդպիսի մի ծովածոց է եղել նաև Եգիպտոսը, այն տարածված է եղել Հյուսիսի ծովից մինչև Եթովպիա, մինչդեռ Արաբականը, որի մասին ես կպատմեմ. տարածվում էր Հարավային ծովից մինչև Սիրիա։ Այս ծովածոցերը սահմանակցում էին իրար, անջատված լինելով հողային փոքր տարածությամբ։ Եվ եթե Նեղոսը կամենար իր հունը շրջել դեպի այս Արաբական ծոցը, ապա ի՞նչը կխանգարեր նրան այն տիղմով լցնելու քսան հազար տարում։ Ես համոզված եմ, որ այն կլցվեր նույնիսկ տասը հազար տարում։ Հետևաբար, ինչո՞ւ մինչև իմ ծնունդը անցած ամբողջ ժամանակի ընթացքում, նույնիսկ առավել խոշոր ծովածոցը չէր կարող լցվել այսքան մեծ և հզոր գետի բերած տիղմով։

__12.__ Արդ, ես հավատում եմ Եգիպտոսի մասին (քրմերի) պատմածներին և ինքս նույնպես այդպես եմ մտածում, քանզի տեսնում եմ, որ Եգիպտոսը դուրս է գալիս ծով ավելի հեռու, քան հարևան երկրները, իսկ լեռների վրա (ոստրեների) խեցիներ են երևում և աղի ջուր է դուրս գալիս, որը քայքայում է նույնիսկ բուրգերը, իսկ Մեմփիսից վերև գտնվող լեռը Եգիպտոսում միակն է, որ ծածկված է ավազով։ Բացի այդ, ո՛չ սահմանակից Արաբիայի, ո՛չ Լիբիայի[^9], ո՛չ էլ Սիրիայի (արաբական երկրի առափնյա հատվածը բնակեցնում են սիրիացիները) հողը նման չէ Եգիպտոսին, որի հողը սև է և փուխր, քանի որ այն կազմված է տիղմից, որը Նեղոսը բերում է Եթովպիայից, մինչդեռ գիտենք, որ Լիբիայի հողը առավել կարմիր է և ավազոտ, իսկ Արաբիայի և Սիրիայի հողը՝ առավել կավային և քարաշատ։

__13.__ Այդ երկրի մասին քրմերն այսպիսի ուժեղ մի փաստարկ էին բերում։ Մոյրիս թագավորի օրոք, երբ գետը բարձրանում էր առնվազն ութ կանգուն, այն ողողում էր Մեմփիսից ներքև գտնվող ամբողջ Եգիպտոսը։ Քրմերից ես այս լսեցի. երբ Մոյրիսի մահից չէր անցել դեռ ինը հարյուր տարի։ Իսկ այժմ, եթե գետը չբարձրանա առնվազն տասնվեց կամ տասնհինգ կանգուն, երկիրը չի ողողվի։ Եթե այդ երկիրը նույն ձևով պետք է աճի և բարձրանա, ապա Նեղոսը այլևս այն չի ողողելու, ուստի և ինձ թվում է, որ այն եգիպտացիները, որոնք բնակվում են Մոյրիսի լճից ներքև և հատկապես Դելտա կոչված վայրում, այնուհետև ամբողջ ժամանակ պիտի լինեն նույն փորձության մեջ, ինչ, իրենց կարծիքով, գտնվում են հելլենները։ Քանզի երբ նրանք լսեցին, որ հելլենների ամբողջ երկիրը ոռոգվում է անձրևներից, այլ ոչ թե իրենց երկրի նման ողողվում է գետերից, ասացին, թե հելլենները երբևէ պետք է մեծապես հուսախաբ լինեն և վատագույն սովի մատնվեն։ Սրանով նրանք ուզում էին ասել, որ եթե աստված հելլեններին անձրև չառաքի, այլ տանջի երաշտով, ապա նրանք կսովահարվեն, քանզի նրանք Զևսից բացի ջրի այլ աղբյուր չունեն։

__14.__ Հելլենների մասին եգիպտացիների այս ասածը ևս ճշմարիտ է։ Բայց այժմ թույլ տուր պատմել, թե բանն ինչպե՞ս է իրենց՝ եգիպտացիների մոտ։ Եթե, ինչպես արդեն ասել եմ, Մեմփիսից ներքև գտնվող երկիրը, քանի որ այդ է տիղմով աճողը, անցնող ժամանակի ընթացքում այսուհետև ևս պետք է հետզհետե բարձրանա, մի՞թե այդ երկրում բնակվող եգիպտացիները սովի չեն մատնվելու, քանի որ նրանց երկրում ոչ անձրև կտեղա, ոչ էլ գետը կբարձրանա դաշտերի վրա։ Այժմ, իրոք, նրանք բոլոր մյուս մարդկանցից, ինչպես և մյուս եգիպտացիներից, պակաս աշխատանքով բերք են ստանում հողից։ Նրանք խոփով ակոսներ բացելու, հողը փխրելու և այլ գործեր անելու կարիքը չունեն, ինչպես ուրիշներն անում են ցանքի ժամանակ, այլ գետը ինքնաբերաբար վրա տալով, ողողում է դաշտերը և ողողելուց հետո ետ քաշվում, այնժամ ամեն մեկը ցանելով իր արտը, խոզեր է քշում այնտեղ, և երբ արդեն սերմերը կոխրճվում են խոզերի կողմից, նա սպասում է հնձի ժամանակին, իսկ այնուհետև նույն այդ խոզերի, միջոցով կալսում է ցորենը և ամբարում։

__15.__ Արդ, եթե ընդունենք հոնիացիների կարծիքը Եգիպտոսի մասին, որոնք Եգիպտոս համարում են միայն Դելտան, իսկ Եգիպտոսի ծովափը համարում են Պերսևսի աշտարակ կոչված վայրից մինչև ձկներ աղելու արհեստանոցները Պելուսիայում՝ քառասուն պարան երկարությամբ, և ասում են, թե ծովից դհպի միջերկրայքը այն ձգվում է մինչև Կերկասորոս քաղաքը, որի մոտ Նեղոսը երկատվելով, հոսում է (մի թևով) դեպի Պելուսիոն, (մյուս թևով) Կանոբոս։ Եգիպտոսի մնացած մասերը նրանք համարում են մասամբ Լիբիա, մասամբ Արաբիա։ Արդ, եթե ընդունենք այս, ապա պարզվում է, որ եգիպտացիները նախկինում երկիր չեն ունեցել։ Քանզի Դելտան, ինչպես իրենք՝ եգիպտացիներն են ասում և ինձ ևս այդպես է թվում, ջրաբերովի (երկիր) է, և, այսպես ասած, նորերս է ի հայտ եկել։ Արդ, եթե եգիպտացիներն, իրոք, ոչ մի երկիր չունեին, ապա ինչո՞ւ իզուր կարծում էին, թե իրենք առաջին մարդիկն են եղել (աշխարհում)։ Ուստի և կարիք չկար երեխաներին փորձելու, թե նրանք ի՞նչ լեզվով կխոսեն։ Այսուհանդերձ, ես կարծում եմ, որ եգիպաացիները չեն ծագել հոնիացիների կողմմից Դելտա կոչված երկրի առաջացման հետ, այլ գոյություն են ունեցել այն ժամանակից, երբ առաջացել է մարդկային սեռը, իսկ երբ (նրանց) երկիրն ընդարձակվել է, նրանցից շատերը մնացել են իրենց տեղում, իսկ շատերն էլ (աստիճանաբար) իջել են ցած։ Հետևաբար, հնում Եգիպտոս կոչվել է միայն Թեբեն, որի պարագիծը վեց հազար հարյուր քսան ասպարեզ է։ 

__16.__ Արդ, եթե նրանց մասին մեր իմացածը ճիշտ է, ապա հոնիացիների պատկերացումը Եգիպտոսի մասին սխալ է։ Իսկ եթե ճիշտ է հոնիացիների կարծիքը, ապա ես ցույց կտամ, որ և՛ հելենները, և՛ իրենք՝ հոնիացիները, հաշվել չգիտեն։ Նրանք ասում են, թե ամբողջ երկիրը բաժանված է երեք մասի՝ Եվրոպա, Ասիա և Լիբիա, որոնց պետք է ավելացնել նաև Եգիպտոսի Դելտան, եթե այն չի պատկանում ո՛չ Ասիային, ո՛չ էլ Լիբիային։ Չէ՞ որ այդ տեսակետի համաձայն, Նեղոսը Ասիայի և Լիբիայի սահմանը չի կազմում, այլ Դելտայի սուր գագաթում այն բաժանվում է, ուստի և այդ երկիրը գտնվում է Ասիայի ու Լիբիայի միջև։

__17.__ Հոնիացիների կարծիքը թողնենք, իսկ այդ մասին մեր կարծիքը այս է։ Եգիպտոս ենք համարում այն ամբողջ երկիրը, որը բնակեցված է եգիպտացիներով, ինչպես և Կիլիկիա այն, որ (բնակեցված է) կիլիկեցիներով, և Ասորեստան այն, որը (բնակեցված է) ասորեստանցիներով։ Եվ, ճիշտն ասած, Ասիայի և Լիբիայի միջև մենք ոչ մի սահման չգիտենք, բացի Եգիպտոսի սահմաններից։ Եվ եթե ընդունենք հելլենների կարծիքը, ապա ամբողջ Եգիպտոսը, սկսած Ջրվեժներից[^10] և Ելեփանտինե քաղաքից ներքև պիտի համարել երկու մասի բաժանված, որոնք ունեն երկու անուն և դրա մի մասը պատկանում է Լիբիային, մյուսը՝ Ասիային։ Քանգի Նեղոսը, սկսվելով Ջրվեժներից, Եգիպտոսը հատում է մեջտեղից և հոսում դեպի ծով։ Մինչև Կերկասորոս քաղաքը Նեղոսը հոսում է մեկ հունով, իսկ այդ քաղաքից հետո բաժանվում է երեք թևի։ Դրանցից մեկը, որը կոչվում է Պելուսյան (գետա)բերան, թեքվում է դեպի արևելք, մյուսը՝ դեպի արևմուտք. այն կոչվում է Կանոբոսյան (գետա)բերան. իսկ Նեղոսի մյուս թևը ուղիղ հոսում է այսպես. այն վերևից գալով, հասնում է Դելտայի սուր գագաթը, իսկ այնտեղից ճեղքելով Դելտան երկու մասի, դուրս է գալիս ծով, որտեղ բերում է ոչ քիչ քանակությամբ ջուր, և պակաս հայտնի չէ. այն կոչվում է Սեբեննյուտյսւն (գետա)բերան։ Երկու այլ (գետա)բերաններ ևս կան, որոնք բաժանվել են Սեբեննյուտյանից. նրանցից մեկը կոչվում է Սաիսյան, մյուսը՝ Մենդեսյան. իսկ Բոլբիտինյան (գետա)բերանը և Բուկոլիկյանը բնական չեն, այլ փորված։

__18.__ Իմ այն կարծիքը, թե Եգիպտոսն այնքան մեծ է, ինչքան ցույց եմ տվել իմ խոսքում, վկայում է Ամմոնի տված պատգամը։ Այդ պատգամը ես լսել եմ Եգիպտոսի մասին իմ կարծիքն ունենալուց հետո։ Լիբիայի սահմանին մոտ գտնվող եգիպտական Մարեա և Ապիս քաղաքների բնակիչները, որոնք իրենց համարում էին լիբիացիներ և ոչ թե եգիպտացիներ, ցանկանալով հրաժարվել կրոնական այն սովորույթից, որը արգելում էր կովի միս ուտել, մարդ ուղարկեցին Ամմոն, ասելով, թե իրենք ոչինչ ընդհանուր չունեն եգիպտացիների հետ։ Քանզի, ասացին, իրենք ապրում են Դելտայից դուրս և նրանց հետ նույն լեզվով չեն խոսում. ուստի և ուզում են ամեն ինչ ուտելու թույլտվություն։ Բայց աստված թույլ չտվեց այդ անել, ասելով, թե Նեղոսի ոռոգած ամբողջ երկիրը Եգիպտոս է և՛ Ելեփանտինե քաղաքից ներքև բնակվողները, և՛ Նեղոսի ջուրը խմողները եգիպտացիներ են։ Ահա այսպիսի պատգամ եղավ նրանց։

__19.__ Նեղոսը հորդելիս ողողում է ոչ միայն Դելտան, այլև լիբիական և արաբական կոչված երկիրը, երկու ափերից այն կողմ, երկու օրվա ճանապարհի չափ, մերթ ավելի, մերթ պակաս։ Գետի բնույթի մասին ոչինչ չկարողացա իմանալ ո՛չ քրմերից, ո՛չ էլ որևէ մեկ ուրիշից։ Ես ուզեցի իմանալ նրանցից, թե ինչո՞ւ Նեղոսն ամառային արևադարձից սկսած հարյուր օր հոսում է ափերից դուրս եկած, իսկ այդ օրերի հաշիվը վերջանալուց հետո նա ետ է քաշվում իր հունը, այնպես որ գետի ջրերը ցածրանում են և ամբողջ ձմեռ այդպես մնում, մինչև, հաջորդ ամառային արևադարձը։ Եգիպտացիներից ոչ մեկից ոչինչ չկարողացա իմանալ, երբ նրանց հարցրի, թե Նեղոսն ի՞նչ ուժ ունի, որ նրա բնույթը հակառակն է մյուս գետերի (բնույթին)։ Այսպես հարցնելով, ես ուզեցի իմանալ այս ամենի մասին, ինչպես նաև այն մասին, թե ինչո՞ւ միայն այս գետից է, որ հողմեր են փչում։

__20.__ Բայց հելլեններից ոմանք, իմաստությամբ հայտնի դառնալու ցանկությամբ, երեք կարծիք են հայտնել այս գետի (ողողումների) մասին։ Այդ կարծիքներից երկուսի մասին թեև չարժե իսկ հիշատակել, բայց ես կուզենամ նշել։ Գետի ողողման պատճառներից մեկը համարում են Ետեսյան[^11] քամիները, որոնք իբր խոչընդոտում են Նեղոսի՝ դեպի ծով արտահոսելը։ Բայց շատ անգամ Ետեսյան քամիներ չեն փչել, իսկ Նեղոսը վարվել է նույն ձևով։ Բացի այդ, եթե այդ քամիներն են պատճառը, ապա մյուս գետերը ևս, որոնք հոսում են Ետեսյան քամիներին հակառակ, պիտի վարվեին Նեղոսի նման, մանավանդ, որ առավել թույլ հոսանք ունեն։ Շատ գետեր կան թե՛ Սիրիայում և թե՛ Լիբիայում, որոնց հետ չի կատարվում այն, ինչ Նեղոսի հետ։

__21.__ Երկրորդը առավել ոչ գիտական է վերը ասվածից, բայց, այսպես ասած, առավել զարմանալի է։ Այն ասում է, թե Նեղոսի այդպես գործելու պատճառն այն է, որ գետը բխում է օվկիանոսից, իսկ օվկիանոսը հոսում է ամբողջ երկրի շուրջ[^12]։

__22.__ Կարծիքներից երրորդն առավել ճշմարտանման լինելով հանդերձ, ամենասխալն է։ Այդ կարծիքը ևս ոչինչ չի ասում, պնդելով, որ Նեղոսը սկիզբ է առնում հալվող ձնից[^13]։ Սակայն Նեղոսը հոսում է Լիբիայից, Եթովպիայի միջով և դուրս է գալիս եգիպտոս։ Արդ, ինչպե՞ս այն կարող է բխել ձնից, եթե առավել տաք երկրներից հոսում է դեպի առավել ցուրտ երկրները։ Այդ մասին դատելու ընղունակ ամեն ոք անհավանական կհամարի, որ այդ գետը սկիզբ է առնում ձնից։ Առաջին և մեծագույն փաստն այդ վայրերից փչող տաք հողմերն են։ Երկրորդը այն է, որ ալդ երկրում անձրև և ձյուն չի տեղում, իսկ ձյուն տեղալուց հետո հինգ օրվա ընթացքում անպայման պետք է անձրևի։ Հետևաբար, եթե այդ երկրում ձյուն գար, ապա պետք է նաև անձրևեր։ Երրորդն այն է, որ մարդիկ (այնտեղ) կիզվելուց սևացել են։ Ուրուրները և ծիծեռնակներն այդ երկիրը չեն լքում ամբողջ տարին, իսկ կռունկները, փախչելով Սկյութական երկրի ցրտից, այս վայրերն են չվում ձմեռելու համար։ Արդ, եթե այն երկրում, որի միջով հոսում և որտեղից բխում է Նեղոսը, թեկուզև դույզն ինչ ձյուն տեղար, այս բոլորից և ոչ մեկը, որպես բնական անհրաժեշտություն, չէր կատարվի։

__23.__ Օվկիանոսի մասին զրույցը տանում է անհայտության և այն հերքելու կարիք չկա։ Քանզի ես Օվկիանոս գետի գոյության մասին ոչինչ չգիտեմ. և ես կարծում եմ, որ Օվկիանոս անունը Հոմերոսը կամ մեկ ուրիշ հին պոետ հորինել է և մտցրել քերթության մեջ[^14]։

__24.__ Արդ, եթե ես, դատապարտելով վերոբերյալ կարծիքները, պարտավոր եմ այս անհայտ բանի մասին իմ կարծիքը հայտնել, ապա կասեմ, թե ինչո՞ւ, իմ կարծիքով, Նեղոսը բարձրանում է ամռանը։ Ձմեռ ժամանակ արևը, հալածվելով ձմռան փոթորիկներից, հեռանում է իր նախկին ուղուց և հասնում վերին Լիբիա։ Ահա այս կարճ խոսքով ամեն ինչ ասված է։ Քանզի այն երկիրը, որին այդ աստվածը առավել մերձենում է, կամ որտեղ նա լինում է, բնականաբար առավել ծարավում է ջրից և այնտեղ գետերը չորանում են։

__25.__ Իսկ եթե ավելի մանրամասն ասենք, բանն այսպես է։ Վերին Լիբիայով անցնելիս, արևը, ահա թե ինչ է անում։ Քանի որ այստեղ օդը ջինջ լինել ու պատճառով երկիրը տաքանում է, իսկ քամին զով է, արևն այստեղ անում է այն, ինչ (մեզ մոտ) ամռանը, երբ գտնվում է երկնքի մեջտեղում։ Այն իրեն քաշում է ջուրը, քաշելուց հետո քշում դեպի վերին երկրները, որտեղ այն վերցնում են քամիները, քշում այն և ցրում։ Ուստի և բնական է, որ այս երկրից փչող քամիները՝ հարավայինը և հարավ-արևմտյանը, բոլորից առավել անձրևաբեր են։ Իմ կարծիքով, արևը ամեն անգամ Նեղոսից իր վերցրած տարեկան ջուրն ամբողջությամբ չէ, որ ետ է վերադարձնում, այլ մի մասը պահում է իրեն։ Երբ ձմեռը մեղմանում է, արևը նորից է վերադառնում երկնքի մեջտեղը, որից հետո արդեն հավասարապես ջուր է քաշում բոլոր գետերից։ Մինչ այդ տեղացող առատ անձրևների պատճառով, գետերը հոսում են հորդառատ, քանի որ երկիրը անձրևային է և կտրտված ձորերով, իսկ ամռանը, երբ անձրևները դաղարում են և արևը քաշում է ջուրը, դրանք փոքրանում են։ Մինչդեռ Նեղոսը, որը չի սնվում անձրևներից և միակ գետն է, որի ջրերը ձմռանը քաշվում են արևի միջոցով, բնական է, որ այդ ժամանակ առավել ցածր է հոսում, քան ամռանը. քանզի բոլոր մյուս գետերը ևս հավասարապես քաշվում են արևից, իսկ ձմռանը միայն Նեղոսն է այդ բանին ենթակա։

__26.__ Արդ, այս ամենի պատճառը ես համարում եմ արևը։ Իմ կարծիքով, դարձյալ արևն է պատճառը այդ երկրների օդի չորության, քանի որ նա կիզում է իր անցած ճանապարհը։ Այդպիսով, Վերին Լիբիայում հավերժ ամառ է։ Եթե տարվա եղանակների կարգը փոխվեր և այնտեղ, ուր այժմ փչում է հյուսիսային քամի և ձմեռ է, փչեր հարավային քամի և կեսօր լիներ, իսկ այնտեղից, որտեղից հարավային հողմն է փչում, փչեր հյուսիսայինը, ապա այդ ժամանակ արևը ձմռան հողմերից քշվելով երկնքի մեջտեղից, կհասներ վերին Եգիպտոս, ինչպես հիմա հասնում է վերին Լիբիա, և ամբողջ Եվրոպայով անցնելիս, իմ կարծիքով, արևն այնպես կազդեր Իստրոս[^15] գետի վրա, ինչպես այժմ՝ Նեղոսի վրա։

__27.__ Իսկ թե ինչո՞ւ քամի չի փչում Նեղոսից, ես այն կարծիքն ունեմ, որ շատ տաք երկրներից, բնական է, ոչ մի քամի չի փչում, իսկ քամին փչում է ցուրտ երկրներից։

__28.__ Արդ, թող այդ ամենը մնա այդպես, ինչպես եղել է սկզբնապես։ Ինչ վերաբերում է Նեղոսի ակունքներին, ապա ոչ մեկը եգիպտացիներից, ո՛չ լիբիացիներից. ո՛չ հելլեններից, որոնց հետ ես զրուցել եմ, չկարողացավ այդ մասին որևէ տեղեկություն տալ, բացի եգիպտական Սաիս քաղաքում գտնվող Աթենասի սրբազան գանձերի դպիրից։ Բայց, իմ կարծիքով, նա կատակում էր ինձ հետ, երբ ասում էր, թե այդ մասին հաստատ գիտե։ Նա պատմեց հետևյալը։ Երկու լեռներ կան սրածայր գագաթներով, որոնք գտնվում են Թեբաիս (երկրի) Սյուենե քաղաքի և Ելեփանտինեի միջև, այդ լեռներից մեկի անունն է Կրոփի, մյուսի՝ Մոփի։ Այդ լեռնէրի մեջտեղից էլ բխում են Նեղոսի անհատակ աղբյուրները, իսկ ջրերի կեսը հոսում է դեպի հյուսիս, Եգիպտոս, մյուս կեսը՝ դեպի հարավ, Եթովպիա։ Այդ աղբյուրների անհատակ լինելը, ասաց նա, փորձով հաստատել է Եգիպտոսի թագավոր Պսամմետիքոսը։ Նա բազմահազար գրկաչափ երկարությամբ պարան է հյուսել տալիս և այն իջեցնում անդունդը, բայց չի հասնում (հատակին)։ Արդ, եթե դպիրն այդ ամենն, իրոք, ճիշտ է ասել, ինչպես ես հասկանում եմ, ցույց է տալիս, որ այնտեղ կան ուժեղ ջրապտույտներ և հետադարձ հոսանքներ, ուստի և ջրի հոսանքը, զարնվելով ժայռերին, թույլ չի տալիս, որ իջեցված խորաչափը հասնի հատակին։

__29.__ Ուրիշ ոչ ոքից (այդ մասին) ես ոչինչ չկարողացա իմանալ։ Բայց իմ հետազոտությունները ես ավելի ծավալեցի, ինքս իբրև ականատես գնալով մինչև Ելեփանտինե քաղաքը, իսկ այնտեղից հետո արդեն հարցնելով ու լսելով։ Ելիփանտինեից վերջ առաջանալիս, երկիրը բարձրանում է։ Ուստի և այնտեղ նավը պետք է երկու կողմից պարանով  կապելով, քաշել ինչպես ցուլին։ Իսկ եթե պարանը պոկվի, ապա նավը ուժեղ հոսանքից քշվում է (ցած)։ Այս հատվածը չորս օր նավարկելու ճանապարհ է, որտեղ և Նեղոսը ոլորապտույտ է, ինչպես Մեանդրոսը։ Այս ձևով նավարկելու տարածությունը տասներկու պարան է։ Այնուհետև հասնում են մի հարթ դաշտավայր, որտեղ Նեղոսը կազմում է մի կղզի, անունը Տաքոմպսո։ Ելեփանտինեից վերև ապրում են եթովպացիներ, նրանք բնակեցրել են նաև այս կղզու կեսը, մյուս կեսը եգիպտացիներ են։ Կղզուն կից կա մի մեծ լիճ, որի շուրջ բնակվում են վաչկատուն եթովպացիներ։ Այդ լիճն անցնելով, (դարձյալ) կգաս Նեղոսի հունը, որը մտնում է այս լիճը։ Այնուհետև դուրս գալով նավից, գետափով կգնաս քառասուն օրվա ճանապարհ։ Քանզի այստեղ Նեղոսի մեջ մեծաթիվ խութեր և սրածայր ժայռեր կան, որոնց պատճառով էլ հնարավոր չէ նավարկել։ Այս վայրը քառասուն օրում անցնելուց հետո, դարձյալ մեկ այլ նավ նստելով, նավարկում ես տասներկու օր ու հասնում մի մեծ քաղաք, անունը Մերոե[^16]։ Պատմում են, թե այս քաղաքը եթովպացիների մայրաքաղաքն է։ Այստեղի բնակիչները պաշտում են ա ստվածներից միայն Զևսին[^17] և Գիոնիսոսին[^18], որոնց հարգում են մեծապես։ Այստեղ կա նաև Զևսի պատգամատուն։ Նրանք արշավում են այն ժամանակ և այն երկրի դեմ, որ այդ աստվածն իր պատգամով պատվիրում է նրանց։

__30.__ Այս քաղաքից դարձյալ նավարկելով այնքան ժամանակ, ինչքան պահանջվեց Ելեփանտինեից մինչև եթովպացիների մայրաքաղաքը հասնելը, դու կգաս փախստականների երկիրը։ Այս փախստականներին կոչում են Ասմախ, որը հունարեն նշանակում է «թագավորի ձախ ձեռքի կողմը կանգնած մարդիկ»։ Սրանք եգիպտական ռազմիկներից այն քսանչորս բյուր փախստականներն են, որոնք եկան եթովպացիների մոտ հետևյալ պատճառով։ Պսամմետիքոս թագավորի օրոք կայազորներ հաստատվեցին եթովպացիների դեմ Ելեփանտինե քաղաքում, արաբների և ասորեստանցիների դեմ՝ Դափնեում, որը Պելուսիայում է, և Լիբիայի դեմ՝ Մարեայում։ Դեռ իմ ժամանակ ևս այս նույն վայրերում կանգնած են պարսկական կայազորներ, ինչպես եղել էին Պսամմետիքոսի օրոք, քանզի պարսկական կայազորներ կան Ելեփանտինեում և Դափնեում։ Արդ, եգիպտացիները երեք տարի այստեղ որպես կայազոր մնալուց հետո, երբ ոչ ոք չեկավ նրանց արձակելու պահակությունից, բոլորը միաձայն որոշեցին ապստամբել Պսամմետիքոսից և անցան Եթովպիա։ Պսամմետիքոսը իմանալով այդ, հետապնդեց նրանց։ Հասնելով նրանց ետևից, շատ խնդրեց նրանց չհեռանալ և չլքել հայրենի աստվածներին և երեխաներին ու կանանց։ Պատմում են, որ այնժամ նրանցից մեկը, ցույց տալով իր սեռական գործարանը, ասում է. «Որտեղ սա կա, այնտեղ և՛ երեխաներ կլինեն, և՛ կանայք»։ Հասնելով եթովպիա, նրանք հանձնվեցին եթովպացիների թագավորին, որը նրանց այսպես փոխհատուցեց։ Եթովպացիներից ոմանք ապստամբել էին, ուստի թագավորը (փախստականներին) պատվիրեց քշել նրանց և բնակվել նրանց երկրում։ Այն բանից հետո, երբ այս եգիպտացիները բնակվեցին եթովպացիների հետ, եթովպացիներն ընդունեցին եգիպտական սովորույթները և դարձան առավել քաղաքակիրթ։

__31.__ Արդ, Նեղոսի հոսանքը, չհաշված նրա հունը Եգիպտոսում, հայտնի է չորս ամսվա նավարկման և ցամաքային ճանապարհի տարածությամբ։ Քանզի այդքան ամիս է ստացվում, եթե գումարենք Ելեփանտինեից մինչև այդ փախստակներն ընկած ամբողջ հանապարհի ժամանակը։ Գետը (այստեղ) հոսում է արևմուտքից։ Այստեղից այն կողմ ոչ ոք ոչինչ չի կարող ասել, քանզի այդ երկիրը կիզված անապատ է։

__32.__ Բայց հետևյալը ես լսեցի կյուրենացի այրերից, որոնք պատմում էին, թե Ամմոնի պատգամատանն անցնելիս, նրանք զրուցել են ամմոնացվոց թագավոր Ետեարքոսի հետ։ Եվ ահա, զրույցի ընթացքում իմիջիայլոց խոսք է եղել նաև Նեղոսի մասին, թե՝ ոչ ոք չգիտի դրա ակունքների մասին։ Այնժամ Ետեարքոսը պատմում է, թե՝ մի անգամ իր մոտ գալիս են նասամոնացի մարդիկ։ Այս ազգը լիբիական է և ապրում է Սյուրտիսում և Սյուրտիսից փոքր-ինչ արևելք գտնվող երկրում։ Երբ ժամանած նասամոնացիներին նա հարցնում է, թե՝ ուրիշ ի՞նչ կարող են հաղորդել Լիբիայի անապատների մասին, նրանք պատասխանում են, որ իրենց մոտ եղել են իշխանավորների պարծենկոտ որդիներ, որոնք առնականանալով, միտք են հղանում ավելորդ շատ բաներ անել, և, հատկապես, վիճակ նետելով, իրենց միջից ընտրում են հինգ հոգու, որպեսզի սրանք այցելեն Լիբիայի անապատը և տեսնեն ավելին, քան ամենահեռավոր վայրեր այցելած մարդիկ։ Լիբիայի հյուսիսային ծովի[^19] ափին, Եգիպտոսից մինչև Սոլոյիս հրվանդանը ամբողջապես բնակվում են լիբիացիներ, ավելի ճիշտ, լիբիական շատ ազգեր, բացի այն վայրերից, որ զբաղեցնում են հելլենները և փյունիկեցիները։ Լիբիայի ծովափը և դրանից այն կողմ երկիրը գազանաշատ է։ Այստեղից ավելի վերև ավազ է, հույժ ջրագուրկ և բոլորովին անբնակ։ Իրենց հասակակիցների կողմից ուղարկված այդ երիտասարդները պատմել են, որ իրենք ջրով և պարերով լավ ապահովված, սկգբում առաջ գնացին բնակեցված վայրերով, այն անցնելուց հետո հասան գազանաշատ վայրերը, այստեղից էլ դուրս եկան անապատ վայր՝ ուղևորվելով դեպի արևմուտք։ Շատ օրեր տվազոտ վայրով գնալուց հեաո, նրանք դաշտում տեսան բուսած ծառեր։ Եվ երբ նրանք սկսեցին քաղել այդ ծառերի մրգերը, նրանց վրա հարձակվեցին փոքր, սովորականից ցածրահասակ մարդիկ ու բռնելով սրանց, տարան։ Նասամոնացիները ոչինչ չէին հասկանում նրանց լեզվից, ոչ ևս տանողներն էին հասկանում նասամոնացիների լեզուն։ Նրանց տանում էին ընդարձակ ճահիճների միջով, որոնք անցնելուց հետո հասան մի քաղաք, որտեղ բոլորը հասակով հավասար էին բերողներին, իսկ նրանց գույնը սև էր։ Քաղաքի մոտով հոսում է խոշոր գետ, արևմուտքից արևելք, որի մեջ երևում են կոկորդիլոսներ։

__33.__ Ահա այս ինձ պատմեց ամմոնացի Ետեարքոսը. ասաց նաև, որ նասամոնացիները, ինչպես այդ պատմել են կյուրենացիները, վերադարձել են և այն մարդիկ, որոնց մոտ նրանք գնացել են, եղել են կախարդներ։ Ինչ վերաբերում է (քաղաքի) մոտով հոսող գետին, Ետեարքոսը համարում էր, որ այն Նեղոսն է. ասվածն էլ, իրոք, այդ է ցույց տալիս։ Եվ, ինչպես ես եզրակացնում եմ, անհայտի մասին հայտնիից դատելով, Նեղոսը, Իստրոսի նման, սկիզբ է առնում նույնպիսի հեասվոր երկրներում։ Իստրոս գետը, սկսվելով կելտերի երկրից, Պյուրենե քաղաքի մոտից, հոսում է Եվրոպան մեջտեղից ճեղքելով։ Իսկ կելտերը բնակվում են Հերակլյան սյուներից[^20] դուրս և հարևան են կյունեսներին, որոնք բնակվում են Եվրոպայի ծայր արևմուտքում։ Իստրոսը, հոսելով ամբողջ Եվրոպայի միջով, վերջանում է Եվքսինյան Պոնտոսում, Իստրիայում, որտեղ բնակվում են միլետյան գաղութարարները։

__34.__ Այսպիսով, Իստրոսի հունը, որն անցնում է բնակեցված երկրների միջով, շատերին է հայտնի, մինչդեռ Նեղոսի ակունքների մասին ոչ ոք չի կարող պատմել, քանի որ Լիբիան, որի միջով նա հոսում է, անբնակ է և ամայի։ Նրա հոսանքի մասին ես պատմեցի այն ամենը, ինչ հնարավոր էր իմանալ հարցնելով։ Իսկ այն դուրս է գալիս Եգիպտոս։ Եգիպտոսը գտնվում է Կիլիկյան լեռներին գրեթե հանդիպակաց։ Այստեղից մինչև Սինոպե, որը գտնվում է Եվքսինյան Պոնտոսում, պինդ գոտևորված մարդու[^21] հինգ օրվա ուղիղ ճանապարհ է։ Սինոպեն ընկած է Իստրոսի գետաբերանին հանդիպակաց[^22]։ Հետևաբար, իմ կարծիքով, Նեղոսի հունը, որն անցնում է ամբողջ Լիբիայով, նման է Իստրոսի հունին։

__35.__ Արդ, Նեղոսի մասին ասվածը բավական է։ Այժմ ես մանրամասն կխոսեմ Եգիպտոսի մասին, քանի որ այդ երկրում ավելի շատ հրաշալի և առավել հիշարժան գործեր կան, քան բոլոր մյուս երկրներում, ուստի և ես առավել կխոսեմ այդ երկրի մասին։ Ինչպես եգիպտացիների կլիման տարբեր է և նրանց գետն իր բնույթով տարբերվում է մյուս գետերից, այնպես էլ նրանց բարքերը և սովորությունները գրեթե հակադիր են մյուս մարդկանց (բարքերին և սովորություններին)։ Այսպես, նրանց մոտ շուկայում կանայք են առևտուր անում, իսկ այրերը մնում են տանը և ոստայնանկում։ Մինչ ուրիշները ոստայնանկում են թեզանը դեպի վեր հրելով, եգիպտացիները՝ դեպի վար։ Այրերը բեռը կրում են գլխի վրա, կանայք՝ ուսերին։ Կանայք միզում են կանգնած, այրերը՝ նստած։ Բնական կարիքներից նրանք թեթևանում են տանը, իսկ ուտում են դրսում, փողոցում, պատճառաբանելով, որ եթե որևէ կարիքի բավարարումը անվայել է, ապա այն պետք է բավարարել ծածուկ, իսկ եթե ոչ անվայել է, ապա բացահայտ։ Ոչ մի կին չի կարող նրանց մոտ քրմություն անել ոչ արական, ոչ իգական աստվածության (տաճարում). մինչդեռ այրերը՝ բոլոր ասավածների և աստվածուհիների (քրմեր կարող են լինել)։ Որդիներն իրենց կամքին հակառակ պարտավոր չեն խնամել ծնողներին, մինչդեռ դստրերն այդ պետք է անեն, թեկուզ և հակառակ իրենց կամքին։

__36.__ Մյուս երկրներում աստվածների քրմերը երկար ծամեր են պահում, մինչդեռ Եգիպտոսում խուզում են։ Բոլոր մարդիկ, որպես սգո նշան մերձավորի համար, սովորություն ունեն խուզել իրենց մազերը, իսկ եգիպտացիները, եթե որևէ մեկը մահանում է, ապա երկարացնում են իրենց գլխի մազերն ու մորուքն այն դեպքում, երբ մինչ այդ սափրում էին։ Մյուս ժողովուրդներն ապրում են կենդանիներից առանձին, մինչդեռ եգիպտացիները՝ կենդանիների հետ միասին[^23]։ Մյուս ժողովուրդները սնվում են ցորենով ու գարիով, մինչդեռ եգիպտացիները դրանցով սնվելը համարում են մեծագույն ամոթ, նրանք հաց պատրաստում են աճարից[^24], որը ոմանք կոչում են զեյա[^25]։ Նրանք խմորը հունցում են ոտքերով, իսկ կավը՝ ձեռքերով, նրանք հավաքում են նաև գոմաղբը։ Սեռական գործարանները մյուս ժողովուրդները թողնում են ինչպես կան, միայն եգիպտացիները և այն ժողովուրդները, որոնք նրանցից են սովորել, թլպատում են։ Յուրաքանչյուր այր երկու գգեստ ունի, իսկ յուրաքանչյուր կին՝ մեկ։ Առագաստների օղակները և պարանները մյուս ժողովուրդները կապում են դրսից, մինչդեռ եգիպտացիները՝ ներսից։ Հելլեններն իրենց տառերը գրում և թվերը հաշվում են ձեռքը ձախից աջ բերելով, իսկ եգիպտացիները՝ աջից ձախ։ Այդպես անելով հանդերձ, նրանք ասում են, թե իրենք գրում են դեպի աջ, իսկ հելլենները՝ դեպի ձախ։ Նրանք օգտագործում են երկու տեսակ գիր. մեկը կոչվում է սրբազան[^26], մյուսը՝ դեմոտիկ[^27]։

__37.__ Նրանք բոլոր մարդկանցից առավել աստվածավախ լինելով, այսպիսի սովորություններ ունեն։ Նրանք խմում են պղնձե գավաթներից և դրանք լվանում ամեն օր. սա ոչ թե մեկը անում է, իսկ մյուսը՝ ոչ, այլ բոլորը։ Նրանք հագնում են միշտ նոր լվացված վուշե գգեստ. այդ մասին նրանք հոգ են տանում առանձնապես։ Սեռական գործարանները նրանք թլպատում են մաքրության համար, մաքուր լինելը գերադասելով վայելչությունից։ Յուրաքանչյուր երրորդ օրը քրմերը սափրում են իրենց ամբողջ մարմինը, որպեսզի աստվածներին ծառայելիս նրանց վրա ոջիլներ կամ այլ պիղծ միջատներ չհայտնվեն։ Քրմերը հագնում են միայն վուշե զգեստ և պապիրուսից (պատրաստած) կոշիկներ[^28]։ Նրանց չի թույլատրվում կրել այլ զգեստ և այլ կոշիկ։ Նրանք երկու անգամ ցերեկը և երկու անգամ գեշերը սառը ջրով լողանում են. նրանք կրոնական այլ, կարելի է ասել, բյուրավոր սովորություններ ունեն։ Նրանք օգտվում են նաև ոչ քիչ բարիքներից։ Նրանք իրենց սեփական միջոցներից ոչինչ չեն օգտագործում կամ ծախսում, քանի որ նրանց համար սրբագան հաց են պատրաստում և ամեն օր նրանցից յուրաքանչյուրին բաժին է հասնում մեծ քանակությամբ եզան և սագի միս. նրանց տրվում է նաև խաղողի գինի։ Նրանց թույլ չի տրվում ձուկ ուտել։ Եգիպտացիներն իրենց երկրում բակլա բոլորովին չեն ցանում, իսկ (վայրի) աճածներն էլ չեն ուտում ո՛չ հում, ո՛չ էլ եփած։ Քրմերը չեն հանդուրժում նույնիսկ տեսնել բակլան, այն համարելով պիղծ ընդեղեն։ Յուրաքանչյուր աստված ոչ թե մեկ, այլ շատ քրմեր ունի, որոնցից մեկը քրմապետ է. սրանցից որևէ մեկի մահանալու դեպքում, նրան փոխարինում է նրա որդին։

__38.__ Եզներին նրանք համարում են Եպափոսին[^29] ձոնված, ուստի և դրանց ուշադիր զննում են. եթե եզան վրա գտնեն թեկուզ և մեկ հատիկ սև մազ, ապա նրան համարում են պիղծ։ Դրանց զննում է այդ նպատակով հատուկ կարգված քրմերից մեկը. ընդ որում, եզանը նախ կանգնեցնում են, ապա պառկեցնում, ապա լեզուն դուրս քաշում, իմանալու համար, թե եզը մաքո՞ւր է արդյոք այն նշաններից, որոնց մասին ես կպատմեմ այլ տեղում[^30]։ Քուրմը զննում է նաև պոչի մազերը, (տեսնելու համար), թե արդյո՞ք դրանք աճել են բնականոն։ Եթե (եզը) այս բոլոր տեսակետներից մաքուր է, ապա (քուրմը) նշում է այդ, նրա եղջյուրին պապիրուս փաթաթելով, ապա այն ծեփում է կնքելու կավով և կնքում իր մատանիով, որից հետո եզին տանում են։ (Քրմի կողմից) չնշված (եզան) զոհաբերման հատուցումը մահապատիժն է։ Անասունի զննման ձևն այսպիսին է։ Իսկ զոհաբերումբ կատարվում է հետևյալ կերպ։

__39.__ Նշան արված անասունը բերում են զոհարանի մոտ, ուր այն պետք է զոհաբերվի, և կրակ վառում։ Այնուհետև զոհարանի վրա, որտեղ պառկած է զոհաբերվելիք անասունը, գինի հեղելով, կոչում են աստծուն և մորթում (անասունին)։ Մորթելուց հետո կտրում են գլուխը։ Անասունի մսերը քերթում են, իսկ գլուխը, ծանր անեծքներ արտասանելով, տանում են։ Եթե տեղում շուկա կա և հելլեն առևտրականներ են եկել, ապա գլուխը տանում են այնտեղ և վաճառում. իսկ եթե հելլեններ չկան, այդ դեպքում (գլուխը) նետում են գետը։ Գլխի վրա նրանք այսպիսի անեծք են ասում, եթե զոհաբերողներին կամ համայն Եգիպտոսին որևէ չարիք է սպառնում, ապա այդ չարիքը թող թափվի այս գլխի վրա։ Զոհված անասունների գլուխների, ինչպես նաև գինու հեղման վերաբերյալ բոլոր եգիպտացիները միատեսակ սովորություն ունեն և այն կիրառում են բոլոր զոհաբերությունների ժամանակ։ Ուստի և այս սովորության պատճառով, ոչ մի եգիպտացի իբրև սնունդ չի օգտագործում և ոչ մի շնչավոր էակի գլուխ։

__40.__ Բայց զոհերի փորոտիքի մաքրումը և կիզումը տարրեր անասունների դեպքում տարբեր ձևով էր կատարվում։ Այժմ ես կպատմեմ (Իսիս[^31]) աստվածուհու մասին, որին նրանք համարում են մեծագույն աստվածություն և նրա պատվին կազմակերպում մեծագույն տոնախմբություններ։ Նրան զոհաբերություն անելիս, եզին մաշկահան անելուց հետո, աղոթում են և փորը ամբողջությամբ հանում, մսեղիքի մեջ թողնելով փորոտիքն ու ճարպը։ Այնուհետև կարում են զիստը, ազդրի ծայրը, ուսերը և վիզը, որից հետո եզան մնացած մսեղիքը լցոնում են մաքուր հացով, մեղրով, չամիչով, թուզով, խունկով, բուրավետ խեժով և այլ անուշահոտ նյութերով։ Այդ ամենը լցնելուց հետո այն կիզում են, վրան առատ ձիթայուղ ածելով։ Զոհ մատուցելուց առաջ նրանք ծոմ են պահում, իսկ զոհի կիզման ժամանակ բոլորը կոծում են։ Ողբը վերջացնելուց հետո, զոհի անկեզ մնացած մասերով խրախճանք են անում։

__41.__ Արդ, բոլոր եգիպտացիները մաքուր եզներին և հորթերին զոհաբերում են, մինչդեռ կովերին թույլ չի տրվում զոճաբերել. դրանք ձոնված են Իսիսին։ Իսիսը պատկերվում է կովի եղջյուրներ ունեցող կնոջ կերպարանքով, ինչպես Իոն պատկերվում է հելլենների մոտ. բոլոր կենդանիների մեջ եգիպտացիներն առավել հարգում են կովերին։ Այդ պատճառով ոչ մի եգիպտացի կամ եգիպտուհի երբեք հելլեն մարդու բերանը չի համբուրի և չի օգտագործի նրա դանակը, շամփուրը կամ կաթսան, մինչև իսկ չի ուտի մաքուր եզան միսը, եթե այն մորթված է հելլենական դանակով։ Սատկած արջառներին նրանք թաղում են նետևյալ կերպ։ Կովերին նետում են գետը, իսկ եզներին ամեն մեկը թաղում է (քաղաքի) մերձակայքում, ընդ որում եղջյուրներից մեկը կամ երկուսը միասին դուրս են ցցվում հողից, իբրև նշան։ Երբ դիակն արդեն փտի և սահմանված ժամանակը հասնի, ամեն քաղաք մի նավակ է գալիս Պրոսոպիտիս կոչված կղզուց, այդ կղզին գտնվում է Դելտայում և նրա պարագիծը ինը պարան է։ Արդ, այս Պրոսոպիտիս կղզու վրա կան շատ ուրիշ քաղաքներ ևս, իսկ այն, որտեղից նավակները գալիս են՝ եզների ոսկորները տանելու, կոչվում է Ատարբեքիս, որտեղ և կառուցված է Արաեմիսի[^32] սուրբ տաճարը։ Շատերն այս քաղաքից շրջում են մյուս քաղաքները և հողից հանելով ոսկորները, բերում և թաղում են մեկ վայրում։ Մյուս սատկած անասուններին ևս նրանք թաղում են նույն ձևով, ինչ եզներին։ Նրանց վերաբերյալ նրանք այսպիսի սովորություն ունեն, քանզի այդ կենդանիներին ևս նրանք չեն սպանում։

__43.__ Բոլոր նրանք, ովքեր սրբավայր են կառուցել Թեբեյան Զևսին կամ ապրում են Թեբեի մարզում, ոչխարներին ձեռք չեն տալիս, այլ զոհաբերում են այծեր։ Քանզի համայն Եգիպտոսում բոլորը նույն ասավածներին չեն պաշտում։ Միայն Իսիսին և Օսիրիսին, որի մասին նրանք ասում են, թե Դիոնիսոսն է, բոլոր եգիպտացիները պաշտում են հավասարապես։ Մինչդեռ նրանք, ովքեր տաճար են կառուցել Մենդեսին և ապրում են Մենդեսյան մարզում, ձեռք չեն տալիս այծերին և զոհաբերում են ոչխարներ։ Արդ, թեբեցիները և բոլոր նրանք, ովքեր նրանց օրինակով ձեռք չեն տալիս ոչխարներին, ասում են, թե այդ սովորույթը իրենց մոտ հաստատվել է հետևյալ պատճառով։ Հերակլեսը կամեցել է անպայման տեսնել Զևսին, իսկ սա չի ուզեցել երևալ նրան։ Բայց վերջապես, երբ Հերակլեսը շատ է խնդրում, Զևսը այսպիսի բան է մտածում։ Մաշկում է խոյի մորթին, կտրում դրա գլուխը, այնուհետև հագնում է մորթին ու, խոյի գլուխը պահելով իր առաջ, երևում է Հերակլեսին։ Այդ պատճառով ահա եգիպտացիները Զևսին պատկերում են խոյի դեմքով, իսկ եգիպտացիներից այն (ընդօրինակեցին) ամմոնացիները, որոնք եգիպտացի ու եթովպացի գաղթականներ են և նրանց լեզուն երկուսի միջին խառնուրդն է։ Իմ կարծիքով, ամմոնացի անունը ևս նրանք ստացել են Զևսից, քանգի եգիպտացիները Զևսին անվանում են Ամմոն։ Արդ, թեբեցիները խոյեր չեն զոհաբերում, դրանք համարելով սրբազան վերոհիշյալ պատճառով։ Բայց տարվա մեջ միայն մեկ օր, Զևսի տոնին, նրանք մեկ խոյ մորթելով և մաշկը քերթելով, նույն ձևով հագցնում են Զևսի արձանին, որից հետո մոտեցնում են Հերակլեսի արձանը։ Այդ անելուց հետո, սրբավայրի բոլոր բնակիչները ողբում են խոյին և թաղում այն սրբազան դամբարանում[^33]։

__43.__ Հերակլեսի մասին ես այն լսեցի, որ նա տասներկու աստվածներից մեկն է։ Բայց մյուս Հերակլեսի մասին, որը հայտնի է հելլեններին, ես Եգիպտոսում ոչ մի տեղ ոչինչ իմանալ չկարողացա։ Ես շատ ապացույցներ ունեմ այն մասին, որ ոչ թե եգիպտացիներն են հելլեններից փոխ առել Հերակլես անունը, այլ, ընդհակառակը, հելլեններն են փոխ առել եգիպտացիներից. հատկապես այն հելլենները, որոնք Ամփիտրիոնի որդուն տվել են Հերակլես անունը։ Իմիջիայլոց, այս Հերակլեսի երկու ծնողներն էլ՝ Ամփիտրիոնը և Ալկմենեն, եգիպտական ծագում ունեն[^34]։ Եգիպտացիները ասում են, որ ո՛չ Պոսեյդոնի, ո՛չ էլ Դիոսկուրոսների անուններն իրենց հայտնի չեն եղել, և որ այդ աստվածները չեն պատկանում մյուս ասավածների խմբին։ Եթե, իրոք, եգիպտացիները հելլեններից որևէ աստծու անուն փոխառած լինեին, ապա առաջին հերթին սրանց պիտի հիշեին, քանի որ, ինչպես գիտեմ, նրանք այդ ժամանակ զբաղվում էին նավագնացությամբ, իսկ հելլենների մեջ նույնպես կային նավագնացներ։ Հետևաբար, եգիպտացիներն ավելի շուտ այս ասավածների անունները պիտի իմանային, քան Հերակլեսի։ Մինչդեռ Հերակլեսը եգիպտական հին աստված է։ Ինչպես պատմում են իրենք, Ամասիսի[^35] թագավորությունից դեռևս հազար յոթ հարյուր տարի առաջ ութ աստվածները դարձել են տասներկու։ Դրանցից մեկն էլ եղել է Հերակլեսը։

__44.__ Այս ամենի մասին ինչքան հնարավոր է հստակ իմանալու ցանկությամբ նավեցի նաև Փյունիկիայի Տյուրոս (քաղաքը), լսած լինելով, որ այնտեղ կա Հերակլեսի սրբազան տաճար։ Եվ ես տեսա այն, շքեղ զարդարված բազմաթիվ ընծայաբերումներով։ Այնտեղ կար նաև երկու սյուն, մեկը մաքուր ոսկուց, մյուսը՝ զմրուխտ քարից, որը գիշեր ժամանակ պայծառ շողում էր։ Զրուցելով աստծու քրմերի ճետ, ես հարցրի նրանց, թե ինչքա՞ն ժամանակ է, որ կառուցված է եղել իրենց տաճարը։ Ու ես իմացա, որ այդ տաճարում համակարծիք չեն հելլենների հետ։ Քանզի նրանք ասացին, որ աստծու տաճարը կառուցվել է Տյուրոսը բնակեցնելիս, իսկ Տյուրոսը նրանք բնակեցրել են երկու հազար երեք հարյուր տարի առաջ։ Տյուրոսում ես տեսա Հերակլեսի մեկ այլ սրբավայր, որը կրում է Թասոսյան մականունը։ Ես գնացի նաև Թասոս և այնտեղ տեսա փյունիկեցիների հիմնած տաճարը, նրանք Եվրոպեին փնտրելու նպատակով ճանապարհվելիս, կառուցել են Թասոսը։ Այս ամենը կատարվել է Հելլադայում, Հերակլեսի որդի Ամփիտրիոնի ծնվելուց հինգ սերունդ առաջ։ Այս ամբողջ պատմվածը պարզ ցույց է տալիս, որ Հերակլեսը եղել է հին աստված։ Ուստի և իմ կարծիքով, առավել ճիշտ են վարվում այն հելլենները, որոնք հաստատել են հերակլեսյան երկու պաշտամունք, մեկին անվանելով օլիմպոսյան, զոհեր են մատուցում իբրև անմահի, մյուսին ընծայաբերումներ անում իբրև հերոսի։

__45.__ Հելլենները պատմում են այլ անմիտ զրույցներ ևս. այդպիսին է նաև Հերակլեսի մասին նրանց պատմածը, թե ինչպես եգիպտացիները, երբ Հերակլեսը գալիս է Եգիպտոս, նրան պսակով զարդարում են և հանդիսավոր երթով տանում զոհաբերելու Զևսին։ Նա սկզբում հանգիստ էր, բայց երբ նրանք զոհարանի մոտ սկսեցին արարողությունը, կռվեց նրանց հետ և բոլորին սպանեց։ Իմ կարծիքով, նման պատմություններով հելլենները ցույց են տալիս, որ իրենք բոլորովին անտեղյակ են եգիպտացիների բնավորության և սովորույթներին։ Քանզի այն մարդիկ, որոնք բացի խոզից, եզից ու հորթից, եթե սրանք մաքուր են, և սագից, չեն զոհաբերում նույնիսկ անմեղ կենդանիների, ինչպե՞ս կարող էին մարդուն զոհաբերել։ Եվ հետո, Հերակլեսը մենակ էր և, ինչպես իրենք են ասում, մահկանացու, ուստի ինչպե՞ս կարող էր բազմաբյուր մարդկանց սպանել։ Թող աստվածները և հերոսները բարեշնորն լինեն մեր նկատմամբ, որ իրենց գործերի մասին այսքան խոսեցինք։

__46.__ Արդ, վերոհիշյալ եգիպտացիները այծեր և նոխազներ չեն զոհաբերում հետևյալ պատճառով։ Մենդեսյանները Պանին դասում են ութ աստվսւծների շարքը և պնդում, որ այդ ութ աստվածները եղել են առավել հին, քան տասներկու աստվսւծները։ Պանի պատկերը նկարիչները և քանդակագործները նկարում և քանդակում են այնպես, ինչպես և հելլենները, այծի գլխով ու նոխազի ոտքերով, թեև նրանք ենթադրում են, որ նա այդպիսին չի եղել, այլ նման է եղել մյուս ասավածներին։ Բայց թե ինչո՞ւ նրանք Պանին այդպես են պատկերում, դժվարանում եմ ասել։ Մենդեսյանները բոլոր այծերին մեծարում են, իսկ նոխազներին՝ առավել. այծարածները նրանց մոտ մեծ հարգանք են վայելում։ Նոխազներից հատկապես մեկը մեծարվում է առավել, և եթե այն մահանում է, համայն Մենդեսյան մարզը մեծապես սգում է։ Նոխազը և Պանը եգիպտերեն կոչվում են Մենդես։ Երբ ես այդ երկրում էի, տեղի ունեցավ հետևյալ հրեշավոր դեպքը։ Նոխազը բացահայտ խառնվեց կնոջ հետ։ Այս դեպքը հայտնի դարձավ (բոլոր) մարդկանց։

__47.__ Եգիպտացիները խոզը համարում են պիդծ կենդանի։ Եթե որևէ մեկը, մոտով անցնելիս, հպվի խոզին, ապա իսկույն գնում է գետ և հագուստով սուզվում ջրի մեջ։ Միայն խոզապահներին, հակաոակ նրանց եգիպտական ծագմանը, արգելված է եգիպտական որևէ տաճար մտնելը։ Ոչ ոք չի ուզում նրանց հետ իրենց դստրերին ամուսնացնել, ոչ էլ նրանց դստրերին կնության վերցնել, ուստի խոզապահները կին են վերցնում իրարից։ Բացի Լուսնից և Դիոնիսոսից, ուրիշ ոչ մի աստծու եգիպտացիները խոզ չեն զոհաբերում. իսկ այդ երկու աստվածներին էլ միայն որոշ ժամանակ՝ լիալուսնի օրը. խոզերը զոհաբերելուց հետո մսից ուտում են։ Թե ինչո՞ւ այլ տոների ժամանակ նրանք արհամարհում են խոզերին, իսկ այս տոնին զոհում դրանք, եգիպտացիները մի զրույց են պատմում։ Ես թեև գիտեմ այն, բայց պատշաճ չեմ համարում պատմել։ Իսկ խոզերի զոհաբերումը Լուսնին կատարվում է այսպես։ Զոհը մորթելուց ճետո, (քուրմը) պոչի ծայրը, փայծաղը և ճարպոնը միասին դնելով, դրանք ծածկում է անասանի փորից հանած ամբողջ ճարպով, որից ճետո դրանք կիզում է կրակի վրա։ Մնացած միսը ուտում են լիալուսնի օրը, երբ կատարում են զոհաբերումը, բայց ուրիշ օր արդեն չեն ուտում։ Իսկ չքավորները, կյանքի նեղ պայմաններ ունենալով, խմորից խոզեր են պատրաստում և, եփելով, դրանք զոհաբերում։

__48.__ Նավակատիքի երեկոյան յուրաքանչյուր եգիպտացի իր դռան աասջ Դիոնիսոսի պատվին մի խոճկոր է մորթում, իսկ (մորթելուց) հետո այն տալիս վաճառող խոզապահին։ Դիոնիսոսի մնացած ամբողջ տոնախմբությունը, բացի պարերից, եգիպտացիները կատարում են նույն ձևով, ինչ հելլենները։ Միայն թե ֆալլոսների փոխարեն նրանք այլ բան են հորինել. (պատրաստում են) լարերի միջոցով շարժվող մեկ կանգուն մեծությամբ տիկնիկներ, որոնք կանայք տանում են գյուղերով, շարժելով դրանց առնանդամը, որը համարյա նույն մեծության է, ինչ տիկնիկի ամբողջ մարմինը։ Առջևից գնում է սրնգահարը, իսկ կանայք հետևում են նրանց, գովերգելով Դիոնիսոսին։ Այն մասին, թե իէչո՞ւ այդքան խոշոր է (տիկնիկի) առնանդամը, որը մարմնի միակ շարժվող մասն է, գոյություն ունի սրբազան գրույց։

__49.__ Արդ, իմ կարծիքով, Ամյութեովնի որդի Մելամպուսը անտեղյակ չէր այս գոհաբերմանը, այլ հմուտ էր դրան[^36]։ Քանզի Մելամպուսն է եղել հելլեններին Դիոնիսոսի անվանը, նրա տոնախմբությանը և ֆալլոսական երթերին ծանոթացնողը։ Անշուշտ, նա հելլեններին չի կարողացել հաղորդակից դարձնել ամբողջ պաշտամունքին, այլ հետագա իմաստուններն առավել ևս բացատրել են ամեն ինչ։ Բայց Դիոնիսոսի պատվին տոնական երթի ժամանակ ֆալլոս տանելը ցույց է տվել Մելամպուսը. դրանից էլ սովորելով, հելլենները անում են այդ ամենը։ Ես այն կարծիքին եմ, որ Մելամպուսը եղել է իմաստուն մարդ և դրսևորել է մարգարեական ունակություններ։ Նա Եգիպտոսում շատ բան սովորելով, իմիջիայլոց, Հելլադա մտցրեց նաև Դիոնիսոսի պաշտամունքը, թեթև փոփոխություններով։ Ես չեմ ասի, թե այդ աստծու պատվին եգիպտացիների և հելլենների մոտ կատարվող պաշտամունքը պարզապես համընկել է։ Եթե այդպես լիներ, ապա այդ պաշտամունքը կունենար հելլենական բնույթ և ոչ թե երևան կգար հետագայում։ Չեմ կարող ասել նաև, թե եգիպտացիները այս կամ մեկ այլ սովորություն փոխ են առել հելլեններից։ Ավելի շուտ ես համոզված եմ, որ Մելամպուսը Դիոնիսոսի պաշտամունքին ծանոթացել է տյուրոսցի Կադմոսի և նրա հետ Փյունիկիայից այժմ Բեովտիա կոչված երկիրը եկածների միջոցով։

__50.__ Համարյա բոլոր աստվածների անունները Հելլադա եկել են Եգիպտոսից։ Այն, որ դրանք մեզ բարբարոսներից են անցել և, իմ կարծիքով, հատկապես Եգիպտոսից, ես հայտնաբերել եմ հարցումներ անելով։ Քանզի բացի Պոսեյդոնի և Դիոսկուրոսների, որի մասին ես արդեն ասել եմ, Հերայի, Հեստիայի, Թեմիսի, Քարիսների և Ներեիսների, մյուս բոլոր ասավածների անունները միշտ էլ հայտնի են եղել Եգիպտոսում։ Ես ասում եմ այն, ինչ ասում են իրենք՝ եգիպտացիները։ Իսկ մյուս ասավածների անունները, որոնք հայտնի չեն եգիպտացիներին, իմ կարծիքով, իրենց անունները ստացել են պելասգներից, բացառյալ Պոսեյդոնին։ Այս աստծու մասին իմացել են լիբիացիներից։ Քանզի սկգբնապես Պոսեյդոնի անունը իմացել են միայն լիբիացիները, որոնք մշտապես պաշտել են այդ աստծուն։ Այսուհանդերձ, եգիպտացիները սովորություն չունեն հերոսներից որևէ մեկին մեծարելու։

__51.__ Այս, ինչպես նաև ուրիշ շատ սովորույթներ, որոնց մասին ես կխոսեմ, հելլենները վերցրել են եգիպտացիներից։ Սակայն Հերմեսին ձգված առնանդամով պատկերելը հելլենները փոխ են առել ոչ թե եգիպտացիներից, այլ պելասգներից։ Առաջինը հելլենների մեջ աթենացիներն են այդ փոխառել, իսկ նրանցից էլ վերցրել են մյուսները։ Քանզի այն ժամանակ, երբ արդեն աթենացիները համարվում էին հելլեններ, պելասգները եկան բնակվելու այդ երկրում, նրանց հետ համատեղ և այնուհետև սկսեցին համարվել հելլեններ։ Նա, ով հաղորդակից է կաբեյրների ծեսերին, որոնք սամոթրակացիները, փոխառնելով պելասգներից, կատարում են այժմ, կհասկանա իմ խոսքը։ Սամոթրակեն նախկինում բնակեցնում էին պելասգները, որոնք հետագայում բնակվեցին աթենացիների հետ. ահա սրանցից են սամոթրակացիները փոխառել այդ ծեսերը։ Արդ, աթենացիները հելլենների մեջ առաջիններն էին, որ պելասգներից սովորելով, սկսեցին Հերմեսին պատկերել ձգված առնանդամով, իսկ պելասգները այդ մասին մի սրբագան գրույց են պատմում, որը բացահայտվում է Սամոթրակեում (կատարվող) ծեսերում։

__52.__ Նախկինում, ինչպես անձամբ լսել և իմացել եմ Դոդոնեում[^37], պելասգները գոհ մատուցելիս ոչ մի աստծու անուն չէին կոչում, քանի որ նրանք դեռ նրանց անունները չէին լսել։ Նրանց «աստվսւծներ» (θεός = աստված — Ս. Կ.) կոչեցին այն պատճառով, որ նրանք են եղել աշխարհի կարգ ու կանոնը և բոլոր սովորույթները հաստատողները (θέντες դնողներ, հաստատողներ — Ս. Կ.)[^38]։ Այնուհետև, շատ ժամանակ անց, նրանք առաջին անգամ սովորեցին աստվածների անունները, որոնք եկել էին եգիպաոսից, բայց բոլորից ուշ՝ Դիոնիսոսի անունը։ Հետագայում նրանք այդ անունների մասին պատգամ հարցրին Դոդոնեում. քանդի այդ պատգամատունը հնագույնն է համարվում Հելլադայում, իսկ այդ ժամանակ այն միակն էր։ Արդ, երբ պելասգները Դոդոնեում պատգամ հարցրին, թե արդյո՞ք բարբարոսներից փոխ առնեն աստվածների անունները, պատգամատունը պատվիրեց՝ փոխ առնել։ Այդ ժամանակից սկսած պելասգները զոհ մատուցելիս օգտագործում են այդ անունները, իսկ հետագայում պելասգներից դրանք վերցրին հելլենները։

__53.__ Այն մասին, թե որտեղի՞ց է ծագել աստվածներից յուրաքանչյուրը և թե արդյո՞ք նրանք բոլորը մշտապես գոյություն ունեցել են և թե ինչպիսի՞ արտաքին տեսք են ունեցել նրանք, հելլենները ոչինչ չգիտեին, այսպես ասած, մինչև երեկ։ Քանզի, իմ կարծիքով, Հեսիոդոսը և Հոմերոսը ինձանից ավագ կլինեն ոչ ավելի քան չորս հարյուր տարով[^39]։ Եվ նրանք են, որ հելլենների համար ստեղծել են աստվածների տոհմագրությունը, տվել նրանց անունները, սահմանել նրանց մատուցվելիք պատիվները, նրանց գործունեությունը և նկարագրել նրանց արտաքին տեսքը։ Մինչդեռ այն պոետները[^40], որոնք, ինչպես ասում են, իբր առավել հին են Հեսիոդոսից և Հոմերոսից, իմ կարծիքով, արդեն ծնվել են նրանցից ուշ։ Իմ այս պատմածների առաջին մասը լսել եմ Դոդոնեի քրմուհիներից, իսկ վերջին պատմածս՝ Հեսիոդոսի և Հոմերոսի մասին իմ խոսքերն են։

__54.__ Հելլադայի և Լիբիայի պատգամատների մասին եգիպտացիներն այսպես են պատմում։ Թեբեյան Զևսի քրմերն ինձ պատմեցին, թե երկու կանայք, Թեբեի քրմուհիներ, տարվել են փյունիկեցիների կողմից։ Նրանցից մեկը, ինչպես իրենք իմացել են, վաճառվել է Լիբիայում, իսկ մյուսը՝ Հելլադայում։ Այս կանայք էլ, ասացին նրանք, առաջին անգամ պատգամատուն են հաստատել հիշյալ երկրներում։ Երբ ես նրանց հարցրի, թե որտեղի՞ց նրանք այդ ամենն այդպես ճշգրիտ գիտեն, նրանք պատասխանեցին, որ իրենք երկար փնտրել են այդ կանանց և, ճիշտ է, չեն կարողացել նրանց գտնել, բայց նրանց մասին լսել են այն, ինչ պատմեցին ինձ։

__55.__ Արդ, այս ամենը ինձ պատմեցին Թեբեի քրմերը։ Իսկ Դոդոնեի քրմուհիները ահա թե ինչ պատմեցին։ (Մի անգամ) երկու սև աղավնիներ թռչում են եգիպտական Թեբեից և հասնում մեկը՝ Լիբիա, մյուսը՝ իրենց մոտ։ Սա, թառելով կաղնու վրա, մարդկային լեզվով դիմում է նրանց և հայտարարում, որ պետք է այստեղ կառուցվի Զևսի պաագամատունը։ Դոդոնեցիներն այդ ընդունում են իբրև աստվածային պատգամ և կատարում այն։ Իսկ Լիբիա հասած աղավնին, ինչպես պատմում են, պատվիրել է լիբիացիներին կառուցել Ամմոնի պատգամատունը. սա ևս պատկանում է Զևսին։ Այս ինձ պատմել են Դոդոնեի քրմուհիները, որոնցից ամենաավագի անունն էր՝ Պրոմենեյա. դրանից առավել երիտասարդի անունը՝ Տիմարետե, իսկ ամենակրտսերի անունը՝ Նիկանդրե։ Նույնը պատմեցին նաև Դոդոնեի տաճարի մյուս սպասավորները։

__56.__ Իսկ ես այդ մասին անեմ հետևյալ կարծիքը։ Եթե, իրոք, փյունիկեցիները տարել են քրմուհիներին և նրանցից մեկին վաճառել Լիբիայում, իսկ մյուսին՝ Հելլադայում, ապա, իմ կարծիքով, Թեսպրոտիայում[^41]։ Այդ ժամանակ Հելլադան դեռ կոչվում էր Պելասգիա։ Այստեղ, ստրկության մեջ, փարթամ կաղնու տակ, նա հիմնել է Զևսի տաճարը։ Ինչպես վայել էր Թեբեում, Զևսի սրբավայրում ծառայություն անողին, նա այստեղ, օտարության մեջ ևս, պահում էր Զևսի հիշատակը։ Երբ արդեն սովորել էր հելլեն լեզուն, նա այստեղ պատգամատուն է ստեղծել և պատմել, թե իր քրոջը Լիբիայում վաճառել են այն նույն փյունիկեցիները, որոնք վաճառել են և իրեն։

__57.__ Իմ կարծիքով, դոդոնեցիները այդ կանանց կոչել են աղավնիներ այն պատճառով, որ (վերջիններս) բարբարոս[^42] էին և (դոդոնեցիներին) թվում էր, թե նրանք ծլվլում են հավքերի նման։ Իսկ երբ ասում են, թե (որոշ) ժամանակ անց աղավնին խոսել է մարդկային ձայնով, ապա նշանակում է, որ կինն արդեն խոսում էր իրենց համար հասկանալի լեզվով։ Քանի դեռ կինը խոսում էր բարբարոս լեզվով, նրանց թվում էր, թե ծլվլում է հավքի նման։ Քանզի ինշպե՞ս կարող էր աղավնին խոսել մարդկային լեզվով։ Իսկ երբ ասում են, թե աղավնին սև էր, ապա այդ նշանակում է, որ այդ կինը եգիպտուհի էր։

__58.__ Գուշակության եղանակը և՛ եգիպտական Թեբեում, և՛ Դոդոնեում իրար նման էր։ Զոհաբերման միջոցով գուշակություններ կատարելը նույնպես անցել է Եգիպտոսից։ Եգիպտացիները աշխարհում առաջինն են եղել, որ հաստատել են համաժողովրդական տոնախմբություններ և հանդիսավոր երթեր, իսկ նրանցից սովորել են հելլենները։ Այս բանի ապացույցն այն է, որ եգիպտական տոնախմբությունները, ակներևորեն, հին ժամանակներում են հաստատվել, իսկ հելլեններինը՝ լոկ վերջերս։

__59.__ Եգիպտացիները համաժողովրդական տոնախմբություններ կատարում են ոչ թե տարին մեկ անգամ, այլ հաճախ։ Առավել հաճախ և մեծագույն սիրով՝ Բուբաստիս քաղաքում Արտեմիսի պատվին. երկրորդ՝ Բասիրիս քաղաքում Իսիսի պատվին. քանզի այդ քաղաքում է գտնվում Իսիսի խոշորագույն սրբավայրը, իսկ եգիպտական այս քաղաքը կառուցված է Դելտայի մեջտեղում. Իսիսը Դեմետրայի եգիպտական անվանումն է։ Երրորդ տոնախմբությունը կատարվում է Սաիս քաղաքում՝ Աթենասի պատվին. հինգերորդը՝ Բուտո քաղաքում՝ Լետոյի պատվին. վեցերորդը՝ Պապրեմիս քաղաքում՝ Արեսի պատվին։

__60.__ Բուբաստիս քաղաք գնալիս, եգիպտացիները ահա թե ինչ են անում։ Նրանք այնտեղ նավում են գետի վրայով, յուրաքանչյուր նավի մեջ մեծ թվով այրեր և կանայք միասին, կանանցից ոմանք, շխկշխկաններ բռնած, շխկշխկացնում են, այրերից ոմանք էլ նավարկման ամբողջ ընթացքում սրինգ են նվագում, իսկ մնացած կանայք և այրերը երգում են և ծափ տալիս։ Երբ նրանք նավելով հասնում են որևէ մեկ այլ քաղաք, նավը մոտեցնելով ափին, ահա թե ինչ են անում։ Կանանցից ոմանք շարունակում են անել այն, ինչ արդեն ասացի, ոմանք գոռալով, ծաղրում են այդ քաղաքի կանանց, ոմանք պարում են, իսկ մյուսները, ոտի կանգնելով, փեշերն են բարձրացնում։ Այսպես անում են ամեն մի գետափնյա քաղաքի առաջ։ Երբ արդեն հասնում են Բուբաստիս, նրանք տոնախմբություն են անում, հարուստ զոհեր մատուցելով, այս տոնին ավելի շատ խաղողի գինի է խմվում, քան մնացած ամբողջ տարվա ընթացքում։ Այստեղ, ինչպես տեղաբնիկներն են պատմում, չհաշված երեխաներին, հավաքվում են յոթ հարյուր հազար այրեր և կանայք։

__61.__ Ահա այսպիսին է լինում տոնախմբությունը Բուբաստիսում։ Իսկ թե ինչպե՞ս են Բուսիրիս քաղաքում կատարում Իսիսի տոնը, արդեն ասել եմ վերևում[^44]։ Զոհ մատուցելուց հետո այստեղ բոլոր այրերը և կանայք, բազմաբյուր մարդիկ, ողբում են ու կոծում իրենց։ Բայց թե ո՞ւմ համար են ողբում, թույլատրելի չէ ինձ ասել։ Իսկ Եգիպտոսում ապրող կարիացիներն ավելին են անում, քան եգիպտացիները։ Նրանք դանակներով կտրատում են իրենց ճակատը, սրանով էլ նրանք ցույց են տալիս, որ ոչ թե եգիպտացիներ են, այլ օտարներ։

__62.__ Երբ նրանք խմբվում են Սաիս քաղաքում, ապա զոճաբերությսւն գիշերը մեծ թվով ջահեր են վառում բացօթյա, տների շուրջը։ Այդ ջահերը ճրագներ են աղով ու ձեթով լցրած, որի մակերեսին լողում է պատրույգը, սա էլ վառվում է ամբողջ գիշեր, իսկ այդ տոնը կոչվում է ճրագալույց[^45]։ Այն եգիպտացիները ևս, որոնք չեն եկել այս տոնախմբության, հսկում են և զոհաբերման գիշերը նրանք բոլորը նույնպես վառում են ջահերը, և այսպես, ջահերը վառվում են ոչ միայն Սաիսում, այլև ամբողջ Եգիպտոսում։ Թե ինչո՞ւ այդ գիշեր լույս են վառում և այդքան պատիվ մատուցում, այդ մասին կա սրբազան զրույց։

__63.__ Հելիուպոլիս և Բուտո գնացողները միայն զոհաբերություն են կատարում, իսկ Պապրեմիսում և՛ գոհեր են մատուցում, և՛ սրբազան արարողություններ կատարում, ինչպես մյուս վայրերում։ Երբ արևը թեքվում է դեպի մայրամուտ, միայն փոքրաթիվ քրմեր մնում են արձանի մոտ, դրա մասին հոգ տանելու, իսկ մեծ մասը փայտե դագանակներ բռնած, կանգնում են տաճարի դռան առաջ։ Նրանց դեմ կանգնած են լինում ավելի քան հազար ուխտավորներ, որոնցից ամեն մեկը նույնպես դագանակ է բռնած։ Աստծու ոսկեզօծված արձանը՝ փայտե փոքր տաճարաձև (տապանի) մեջ տոնին նախորդող գիշերը փոխադրում են մեկ ուրիշ սրբազան սենյակ։ Արձանի մոտ մնացած փոքրաթիվ քրմերը քառանիվ կառքի վրա քաշում են տաճարաձև (տապանը), դրա մեջ եղած արձանի հետ, իսկ մյուս քրմերը, որոնք կանգնած են տաճարի մուտքի առաջ, չեն թողնում նրանց մտնել։ Իսկ ուխտավորները, պաշտպանելով աստծուն, հարվածում են դիմադրող քրմերին։ Այստեղ սկսվում է դագանակներով բուռն կռիվ, որի ժամանակ իրար գլուխ են ջարդում, իսկ շատեր, ինչպես ես ենթադրում եմ, նույնիսկ մահանում են ստացած վերքերից, թեև եգիպտացիներն ասում են, թե ոչ ոք չի մահանում։ Տեղաբնիկները պատմում են, թե այդ տոնակատարությունը ծագել է հետևյալ ձևով։ Այս սրբավայրում ապրում էր Արեսի մայրը։ Արեսը դաստիարակվել էր մորից հեռու։ Արդ, երբ նա, առնականանալով, վերադառնում է և ուզում մոտենալ իր մորը, մոր սպասավորները, որոնք նախկինում Արեսին երբեք չէին տեսել, չեն թույլ տալիս նրան ներս մանել և արգելում են։ Այնժամ Արեսը ուրիշ քաղաքից մարդկանց բերելով, դաժանաբար է վարվում նրանց հետ և մտնում իր մոր մոտ։ Սրանից էլ, ասում են, հաստատվել է ծեծկռտոցի սովորությունը՝ Արեսի պատվին կատարվող տոնի ժամանակ։

__64.__ Եգիպտացիներն առաջիններն էին, որ իբրև կրոնական սովորություն հաստատեցին սրբավայրում կանանց հետ չխառնվելը, ինչպես նաև կանանց հետ խառնվելուց հետո անլվա սրբավայր չմտնելը։ Քանզի գրեթե մնացած բոլորը, բացի եգիպտացիներից և հելլեններից, սրբավայրում խառնվում են և կանանց մոտից վեր կենալով, անլվա մտնում տաճար, ենթադրելով, որ մարդիկ ևս նույնն են, ինչ անասունները։ Չէ՞ որ իրենք տեսնում են, թե ինչպես մյուս անասունները և հավքերը զուգավորվում են աստվածների տաճարներում և սրբավայրերում, եթե այդ հաճելի չլիներ աստծուն, ապա նույնիսկ անասունները այդ չէին անի։ Նման պատճառաբանությամբ նրանք այդպես են անում, իսկ այդ բանը ինձ ևս հաճելի չէ։ Մինչդեռ եգիպտացիները, ընդհանրապես, առավել խիստ են պահպանում կրոնական ծեսերը, առանձնապես հետևյալները։

__65.__ Եգիպտոսը թեև սահմանակից է Լիբիային, սակայն առանձնապես գազանաշատ չէ, բայց բոլոր եղածները եգիպտացիները համարում են սրբազան։ Դրանց մի մասը ընտանի է, մյուսը՝ ոչ։ Եթե ես փորձեմ պատմել, թե ինչո՞ւ այդ գազանները համարվում են սրբազան, ապա ես պետք է անդրադառնամ եգիպտացիների կրոնական գործերին, մի բան, որը քննարկելուց ես խուսափում եմ, իսկ այն, ինչ ես հարևանցի պատմեցի այդ մասին, պատմեցի անհրաժեշտությունից մղված։ Նրանք անասունների հետ վարվելու այսպիսի սովորություն ունեն։ Կենդանիների յուրաքանչյուր տեսակը խնամելու համար եգիպտացիները կարգում են հատուկ մարդկանց, այրերի և կանանց, իսկ այս պաշտոնը ժառանգաբար անցնում է հորից որդուն։ Քաղաքի յուրաքանչյուր բնակիչ հետևյալ կերպ է դրսևորում իր հարգանքը (կենդանու հանդեպ)։ Աղոթք անելուց հետո այն աստծուն, որին ձոնված է կենդանին, նրանք սափրում են իրենց որդիների ամբողջ գլուխը, կամ կեսը, կամ երրորդ մասը։ Այնուհետև մազերը կշռում են արծաթի դիմաց։ Ինչքան արծաթ որ կշռեցին մազերը, այնքան նա հանձնում է կենդանուն խնամողին, որը դրա դիմաց ձուկ է կտրատում և կերակրում կենդանուն։ Այդ կենդանիներն, ահա, այսպես են կերակրվում։ Եթե որևէ մեկը դիտավորյալ սպանի այդ կենդանիներից որևէ մեկին, ենթարկվում է մահապատժի, իսկ եթե սպանի պատահաբար, ապա կվճարի այնքան տուգանք, ինչքան կսահմանեն քրմերը։ Իսկ նա, ով սպանի իբիս[^46] կամ բազե, կամա թե ակամա, ենթարկվում է մահապատժի։

__66.__ Եգիպտացիները ընտանի կենդանիներ թեև շատ ունեն, բայց դրանք առավել շատ կլինեին, եթե կատուներին հետևյալը չպատահեր։ Էգ կատուները, ձագեր ունենալուց հետո, չեն գնում արու կատուների մոտ, իսկ սրանք, ցանկանալով զուգավորվել նրանց հետ, չեն ունենում նրանց։ Ուստի և արու կատուները այսպիսի հնար են գործադրում։ Խլելով էգերի մոտից ձագերին, հեռու են տանում դրանց և սատկացնում, բայց չեն խժռում։ Իսկ էգերը, զրկվելով իրենց ձագերից և ցանկանալով նորից ձագեր ունենալ, գալիս են արուների մոտ, քանզի այս կենդանին սիրում է իր ձագերին։ Հրդեհի դեպքում զարմանալի բան է կատարվում կատուների հետ։ Եգիպտացիները չեն փորձում հանգցնել կրակը, այլ կանգնում են շրջանակաձև ու պահպանում կատուներին, իսկ կատուները կարողանում են աննկատելի անցնել մարդկանց մոտով և ցատկել կրակի մեջ։ Նման դեպք պատահելիս, եգիպտացիները մեծապես սգում են։ Եթե տանը ինքնաբերաբար կատու սատկի, ապա այդ տան բնակիչները ածիլում են միայն իրենց հոնքերը, իսկ եթե շուն սատկի, ածիլում են ամբողջ մարմինը և գլուխը։

__67.__ Կատուների դիակները տանում են Բուբաստիս քաղաք, որտեղ դրանք զմռսում են և թաղում սրբազան հարկի տակ, իսկ շներին ամեն մեկը թաղում է իր քաղաքում, սրբազան դամբարաններում։ Ինչպես շներին, նույն ձևով թաղում են նաև իքնևմոններին[^47]։ Սրնչակներին և բազեներին տանում են Բուտո քաղաքը, իսկ իբիսներին՝ Հերմեսի քաղաքը։ Արջերին, որոնք Եգիպտոսում հազվագյուտ են, և գայլերին, որոնք քիչ խոշոր են աղվեսներից, թաղում են այնտեղ, ուր դրանք գտնվել են։

__68.__ Իսկ կոկորդիլոսի բնույթն այսպիսին է։ Ձմռան չորս ամիսների ընթացքում նա ոչինչ չի ուտում։ Թեև չորքոտանի, բայց և՛ ցամաքային է, և՛ լճային, որը ձու է դնում հողի վրա և թուխս նստում։ Օրվա մեծ մասը անց է կացնում ցամաքի վրա, իսկ ամբողջ գիշերը՝ գետում, քանզի ջուրը առավել տաք է, քան օդը և ցողը։ Մեզ հայտնի բոլոր կենդանիներից այս մեկը փոքրագույնից դառնում է մեծագույն։ Նրա ձվերը քիչ են խոշոր սագի ձվերից, իսկ նորածին ձագը լինում է ձվի մեծությանը համապատասխան, բայց աճելով, հասնում է տասնյոթ և ավելի կանգուն երկարության։ Նա խոզի աչքեր ունի, խոշոր ատամներ և ժանիքներ, իր մարմնին համեմատ։ Միակ կենդանին է, որ լեզու չունի։ Նրա ստորին կզակը անշարժ է և միակ կենդանին է, որը իր վերին կզակը բերում է դեպի ստորին կզակը։ Նա ուժեղ ճանկեր ունի և կռնակին՝ կոշտ թեփուկավոր մաշկ։ Ջրի մեջ կույր է, բայց բաց օդում՝ շատ սրատես։ Քանի որ ապրում է ջրում, ապա նրա բերանը ներսից լի է տզրուկներով։ Բոլոր հավքերը և գազանները խուսափում են նրանից, բայց տրոքիլոս (թռչունը) նրա հետ հաշտ ապրում է և ծառայություն մատուցում։ Քանզի կոկորդիլոսը ջրից դուրս է գալիս ցամաք և բերանը բացում,— նա սովոր է այդպես անել, երբ փչում է արևմտյան քամին,— այնժամ տրոքիլոսը մտնում է նրա բերանը և կուլ տալիս տզրուկներին։ Կոկորդիլոսին հաճելի է այս ծառայությունը և նա ոչ մի վնաս չի հասցնում տրոքիլոսին։

__69.__ Եգիպտացիների մի մասը կոկորդիլոսներին սրբազան է համարում, մյուս մասը՝ ոչ, և նույնիսկ թշնամաբար վերաբերվում։ Թեբեի մարզում և Մոյրիս լճի մոտ ապրողները կոկորդիլոսներին համարում են հույժ սրբազան։ Այդ վայրերից յուրաքանչյուրում խնամում են ընտելացրած մեկական կոկորդիլոս։ Նրանց ականջներին ամրացնում են ապակուց և ոսկուց պատրաստած զարդեր, իսկ առջևի ոտներին՝ ապարանջաններ։ Նրանց մատուցում են հատուկ պատրաստած ուտեստ և զոհեր, և քանի դեռ ողջ են, նրանց լավագույնս խնամում են, իսկ երբ մեռնում են, զմռսում են նրանց և թաղում սրբազան դամբարանում։ Մինչդեռ, Ելեփանտինե քաղաքի բնակիչները կոկորդիլոսներին չեն համարում սրբազան և նույնիսկ ուտում են։ Եգիպտացիները դրանց անվանում են ոչ թե կոկորդիլոս, այլ խամպսա։ Դրանց կոկորդիլոս անվանեցին հոնիացիները, քանի որ դրանք նման էին իրենց ցանկապատերի վրա եղած մողեսներին[^48]։

__70.__ Կոկորդիլոս որսալու տարբեր ձևեր կան։ Ես կնկարագրեմ միայն մեկը, որն, ըստ իս, առավել արժանի է հիշատակման։ Խոզի կռնակը իբրև խայծ կարթին հագցնելուց հետո, որսորդը այն նետում է գետը, իսկ ինքը, կենդանի խոճկորը գրկին, գետափին կանգնած, ծեծում է այն։ Կոկորդիլոսը, լսելով խոճկորի ճիչը, մոտենում է և կռնակը նկատելով, կուլ է տալիս այն, իսկ որսորդները քաշում են նրան։ Երբ արդեն նրան հանում են ցամաք, առաջին հերթին նրա աչքերը ծեփում են ցեխով։ Այդ անելուց հետո մնացածը արդեն հեշտ է. իսկ առանց դրան՝ դժվար։

__71.__ Գետաձիերը Պապրեմիսի մարզում համարվում են սրբազան, մինչդեռ մնացած Եգիպտոսում՝ ոչ։ Նրանց արտաքին տեսքը այսպիսին է։ Չորքոտանի են, երկսմբակավոր՝ եզան նման, լայնադունչ, ձիու բաշով, ցցված ժանիքներով, ձիու պոչով ու ձիու ձայնով, մեծությունը՝ հսկա եզան չափ։ Կաշին այնքան հաստ է, որ չորացնելուց հետո դրանից պատրաստում են նիզակի կոթ։

__72.__ Գետում կան նաև ջրասամույրներ, որոնց համարում են սրբազան։ Նրանք սրբազան համարում են նաև լեպիդոտոս[^49] կոչված ձուկը և օձաձուկը, դրանց համարելով Նեղոսին ձոնված։ Հավքերից նրանք սրբազան են համարում աղվեսասագերին[^50]։

__73.__ Կա մեկ այլ սրբազան թռչուն ևս, անունը փյունիկ[^51]։ Ինքս այն երբեք չեմ տեսել (կենդանի), այլ միայն պատկերված, քանի որ այն հազվադեպ է գալիս Եգիպտոս, ինչպես պատմում են հելիուպոլսեցիք, հինգ հարյուր տարին մեկ։ Պատմում են, թե փյունիկը գալիս է միայն այն ժամանակ, երբ մեռնում է նրա հայրը։ Եթե նա ճիշտ է պատկերված, ապա նրա արտաքինը և մեծությունը այսպիսին կլինի։ Նրա փետուրները մասամբ ոսկեգույն են, իսկ մեծ մասամբ՝ կարմիր։ Իր տեսքով և մեծությամբ առավել նման է արծվին։ Եգիպտացիները ահա թե ինչ են պատմում նրա հնարամտության մասին, բայց ես դրան չեմ հավատում։ Նա, իբր, Արաբիայից թռչում, գալիս է Հելիոսի տաճարը, բերելով իր հետ զմուռսով պատած հորը և թաղում այդ տաճարում։ Բերում է նրան այսպես։ Նախ զմուռսից պատրաստում է ձու, այնքան ծանր, ինչքան ինքը կարող է տանել, որից հետո փորձում է այն բարձրացնել։ Այնուհետև, դատարկելով ձուն, իր հորը դնում է դրա մեջ, փակում անցքը զմուռսով, որ հանել էր ձվից հորը ներդնելու համար։ Ձուն, այսպիսով, հոր մարմնի հետ միասին ունենում է նույն (սկզբնական) ծանրությունը։ Այնժամ փյունիկը վերցնում է ձուն և այն բերում Եգիպտոս՝ Հելիոսի տաճար։ Ահա այն, ինչ պատմում են այդ թռչունի արածների մասին։

__74.__ Թեբեի մարզում կան սրբազան օձեր, մարդկանց համար ոչ վտանգավոր, որոնք թեև փոքր են, բայց նրանց գլխի գագաթին երկու եղջյուր կա բուսած։ Երբ նրանք սատկում են, նրանց թաղում են Զևսի տաճարում, քանզի նրանք, եգիպտացիների պատմելով, ձոնված են այդ աստծուն։

__75.__ Բուտո քաղաքի մոտ, Արաբիայում կա մի վայր, ուր ես գնացի, իմանալու համար թևավոր օձերի մասին[^52]։ Տեղ հասնելով, ես տեսա անհաշիվ քանակությամբ օձի ոսկորներ և ողնաշարներ։ Այնտեղ կային ոսկորների և ողնաշարների խոշոր, պակաս խոշոր և առավել փոքր կույտեր, դրանց թիվը մեծ էր։ Այն վայրը, որտեղ թափած են այդ ոսկորները, մի նեղ մուտք է, որը լեռնային կիրճերից տանում է դեպի մի մեծ դաշտավայր։ Այդ դաշտավայրը հարում է Եգիպտոսի դաշտավայրին։ Զրույց կա, թե գարնանամուտին թևավոր օձերը Արաբիայից թռչում են դեպի Եգիպտոս, բայց իբիս թռչունները ելնում են նրանց դեմ այս մուտքի մոտ, խափանում նրանց անցումը և կոտորում նրանց։ Այդ պատճառով էլ, պատմում են արաբները, եգիպտացիները մեծապես հարգում են իբիսին։ Եգիպտացիները ևս համաձայն են, որ այդ պատճառով են հարգում այդ թռչուններին։

__76.__ Իբիսի (արտաքին) տեսքը ահա այսպիսին է։ Այն ամբողջապես թունդ սև է, ոտքերը՝ կռունկի ոտքերի նման, կտուցը՝ խիստ ծռված, նրա մեծությունը կրեկս թռչունի[^53] չափ է։ Այսպիսին է օձերի հետ կռվող այդ սև իբիսի տեսքը։ Իսկ նրանց մյուս տեսակը,— քանի որ իբիսները երկու տեսակի են,— որը առավել մոտենում է մարդկանց, ամբողջովին մերկ գլուխ և վիզ ունի, ամբողջ մարմինը, բացի գլխից, պարանոցից և թևերի ու պոչի ծայրերից, որոնք թունդ սև են, ծածկված է սպիտակ փետուրներով։ Ոտքերը և կտուցը նույն ձևի են, ինչ մյուս տեսակինը։ Իսկ (թևավոր) օձերի տեսքը նման է ջրային օձերին, նրանց թևերը փետրավոր չեն, այլ նման են չղջիկի թևերին։ Սրբազան կենդանիների մասին այսքանը բավական է։

__77.__ Եգիպտացիներից նրանք, որոնք բնակվում են Եգիպտոսի մշակվող հատվածում, բոլոր մարդկանցից առավել պահպանում են իրենց անցյալի հիշատակը, ուստի և առավել շատ գիտեն անցյալի մասին, քան բոլոր մյուսները, ում ես դիմել եմ հարցերով։ Իսկ նրանց կենցաղը այսպիսին է։ Յուրաքանչյուր ամիս երեք օր շարունակ նրանք լուծողականով մաքրում են իրենց և հոգում իրենց առողջության մասին՝ փսխումներով և հոգնաներով, քանզի նրանք կարծում են, թե մարդկային բոլոր հիվանդությունները առաջանում են ուտեստից։ Առանց այդ էլ եգիպտացիները ամենաառղջներն են մարդկանցից, լիբիացիներից հետո։ Այդ, իմ կարծիքով, կլիմայից է, քանի որ այնտեղ տարվա եղանակները չեն փոփոխվում։ Իրոք, փոփոխությունը մարդկանց հիվանդությունների մեծ մասի պատճառն է, մանավանդ եղանակների փոփոխությունը։ Նրանք ուտում են աճարից պատրաստած հաց, որը կոչում են կյուլլեստիս։ Նրանք օգտագործում են գարուց պատրաստած գինի, քանի որ նրանց երկրում որթատունկ չի աճում[^54]։ Ձուկը նրանք ուտում են հում, մասամբ արևի տակ չորացրած, մասամբ աղ դրած։ Հավքերից նրանք ուտում են կաքավ, բադ և այլ մանր թռչուններ, դարձյալ հում, աղ դրած։ Մնացած բոլոր հավքերը և ձկները, բացի սրբազան համարվածներից, նրանք ուտում են եփելուց կամ տապակելուց հետո։

__78.__ Հարուստների խրախճանքի ժամանակ, ճաշելուց հետո մի մարդ պտտեցնում է դագաղում դրված մեռյալի փայտե պատկերը։ Այն մեռյալի նմանությամբ է պատրաստած մեկ կամ երկու կանգուն մեծությամբ, որը յուրաքանչյուր սեղանակցին ցույց տալով, (այդ մարդն) ասում է. «Սրան նայելով, խմիր և զվարճացիր, քանզի մեռնելուց հետո դու ևս այսպիսին կլինես»։ Նրանք այսպիսի սովորություն ունեն խնջույքի ժամանակ։

__79.__ Նրանք ունեն իրենց հայրենի սովորույթները և դրանց ոչինչ (օտար) չեն ավելացնում։ Հիշարժան այլ սովորույթների թվում նրանք սովորության ունեն կատարելու նաև Լինոս երգը[^55], որը երգում են նաև Փյունիկիայում և Կիպրոսում և այլուր։ Թեև այն տարբեր ազգերի մոտ տարբեր անուն ունի, բայց այդ նույն այն երգն է, որ հելլենները երգում են և անվանում Լինոս։ Ուստի, թեև Եգիպտոսում շատ բան ինձ զարմանալի է թվում, բայց առավել զարմանալին այն է, թե նրանք որտեղի՞ց են վերցրել (այդ երգի) Լինոս անունը։ Ակներև է, որ նրանք այն երգել են հնուց անտի։ Լինոսը եգիպտացիների լեզվով կոչվում է Մաներոս։ Քրմերն ինձ պատմեցին, որ Մաներոսը եղել է Եգիպտոսի առաջին թագավորի միածին որդին, որի անժամանակ մահը ողբալով, եգիպտացիները հարգանք են մատուցում նրան։ Այս եղել է հնում նրանց առաջին և միակ երգը։

__80.__ Եգիպտացիները մեկ այլ սովորույթ ևս ունեն, որը նման է հելլեններից միայն լակեդեմոնացիների (սովորույթին)։ Կրտսերներն ավագներին հանդիպելիս, մի կողմ են քաշվում և զիջում ճանապարհը, իսկ մոտենալիս, բարձրանում են նստած տեղից։ Բայց ահա նրանց այս սովորույթը նման չէ հելլենների ոչ մեկ սովորույթին, փողոցում իրար ոդջունելու փոխարեն, բարևում են՝ ձեռքը իջեցնելով մինչև ծունկը։

__81.__ Նրանք տակից հագնում են ծոպավոր քղանցքով վուշե խիտոններ, որ կոչում են «կալասիրիս»։ Դրանց վրայից հագնում են բրդյա սպիտակ զգեստ, որպես թիկնոց։ Այսուհանդերձ, նրանք երբեք բրդե զգեստով տաճար չեն մտնում, ոչ էլ դրանց մեջ ննջեցյալին թաղում, այդ համարում են պիղծ։ Այս ամենը նման են Օրփևսյան և Բակքոսյան իւորհուրդների ծեսերին, որոնք եգիպտական են և պյութագորյան։ Այս խորհուրդների հետևորդներին չէր թույլատրվում թաղել բրդե հագուստների մեջ։ Այս մասին կա սրբազան զրույց։

__82.__ Եգիպտացիները մտահղացել են մեկ այլ բան ևս։ Նրանք յուրաքանչյուր ամիսը և ամսվա յուրաքանչյուր օրը ձոնել են որևէ աստծու։ Ամեն մեկը կարող է կանխսւգուշակել, թե այս կամ այդ օրը ծնված մարդը ինչպիսի՞ն է լինելու և ի՞նչ ճակատագիր ու վախճան է ունենալու։ Այս ևս վերցնելով նրանցից, օգտագործել են հելլեն պոետները։ Նրանք հրաշքներին առավել մեծ կարևորություն են տալիս, քան ուրիշ մարդիկ։ Այսպես, որևէ հրաշք պատահելիս, եգիպտացիները հետևում են դրան և նշում պատահածի մասին, և եթե հետագայում նման բան կատարվի, նրանք ենթադրում են, որ հետևանքը նույնը պետք է լինի։

__83.__ Գուշակությանը նրանց մոտ այսպիսին է։ Գուշակության արվեստը մարդկանցից ոչ մեկին չէ շնորհված, այլ դրան տիրապետում են միայն աստվածներից ոմանք։ Նրանց երկրում կան Հերակլեսի, Ապոլլոնի, Աթենասի, Արտեմիսի, Արեսի և Զևսի պատգամատները, բայց բոլորից առավել պատիվ նրանք մատուցում են Լետոյի պատգամատանը, որը գտնվում է Բուտո քաղաքում։ Այսուհանդերձ, նրանց գուշակելու եղանակները տարբեր են։

__84.__ Բժշկագիտությունը նրանց մոտ տարբերակված է։ Յուրաքանչյուր բժիշկ բուժում է միայն մեկ հիվանդություն, ոչ թե մի քանի։ Ամբողջ երկիրը լցված է բժիշկներով։ Ոմանք ակնաբույժ են, մյուսները՝ ատամնաբույժ, ոմանք գլխացավի բժիշկ, մյուսները՝ որովայնի, ոմանք էլ ներքին հիվանդությունների։

__85.__ Մեռյալի վրա ողբալը և նրա թաղումը կատարվում է հետևյալ կերպ։ Եթե տանը մահանում է ինչ-որ չափով արժանի մարդ, ապա այդ տան բոլոր կանայք իրենց գլխին կամ դեմքին ցեխ են քսում։ Այնուհետև, մեռյալին տանը թողնելով, կանայք թափառում են քաղաքով, զգեստները բարձր գոտևորած ու ստինքները բացած, ծեծում են իրենց կուրծքը, նրանց, միանում են նաև ազգակից բոլոր կանայք։ Այրերը նույնպես զգեստները բարձր գոտևորած, ծեծում են իրենց կուրծքը։ Այս ամենն անելուց հետո, դիակը տանում են զմռսելու։

__86.__ Կան մարդիկ, որոնք հատկապես կարգված են այդ գործը կատարելու և (զմռսելը) դարձրել են արհեստ։ Երբ նրանց մոտ մեռյալ են բերում, նրանք բերողներին ցույց են տալիս տախտակի վրա նկարված դիակների, պատկերներ, (զմռսման) լավագույն եղանակը, ասում են նրանք, այն է, որով զմռսում են նրան, ում անունը նման դեպքում տալը պղծություն է[^56]։ Այնուհետև ցույց են տալիս երկրորդ եղանակը, որն առավել հասարակ է և առավել էժան, իսկ վերջապես երրորդը՝ բոլորից էժան։ Այս ցույց տալուց հետո, նրանք հարցնում են դիակը բերողներին, թե ի՞նչ եղանակով են ուզում, որ դիակը զմռսվի։ Վարձի մասին համաձայնության գալուց հետո (դիակը բերողները) մեկնում են, իսկ զմռսողները մնում իրենց տեղում և շուտափույթ սկսում զմռսումը։ Նախ երկաթե կեռիկով քթածակերից դուրս են հանում ուղեղը։ Այս եղանակով նրանք հանում են ուղեղի միայն մի մասը, իսկ մնացածի վրա դեղեր են ներարկում։ Այնուհետև եթովպական հատու քարով կտրվածք են բացում աճուկի մոտ, դուրս հանում ամբողջ փորը, մաքրում որովայնի խոռոչը և այն լվանում արմավի գինիով, որից հետո դարձյալ մաքրում են տրորած անուշահոտ նյութերով, այնուհետև որովայնը լցնում են տրորած անարատ զմուռս, կասիա[^57] և այլ անուշահոտ նյութեր, բացի խնկից, և դարձյալ կարում։ Այդ ամենը կատարելուց հետո, դիակը յոթանասուն օր պահում են պոտաշաջրի մեջ։ Ավելի երկար ժամանակ չի կարելի այն թողնել (լուծույթի մեջ)։ Յոթանասուն օրն անցնելուց հետո, դիակը լվանում են, փաթաթում բեհեզյա կտավից կտրտած ժապավեններով և պատում խեժով[^58], որը եգիպտացիներն առավելապես օգտագործում են սոսնձի փոխարեն։ Այս արվելուց հետո, հարազատները ետ են վերցնում դիակը, պատրաստում մարդու կերպարանքով դագաղ, մեռյալին դնում դրա մեջ, փակում այն և պահում դամբարանում, որտեղ դագաղը զետեղում են պատին՝ կանգնած դիրքով։

__87.__ Այսպիսին է դիակները թանկ զմոսելու եղանակը։ Իսկ եթե թանկությունից խուսափելով կամենում են միջինը, ապա զմռսումը կատարում են հետևյալ եղանակով։ (Զմռսողները) գրեխներով մայրու յուղ են ներարկում մեռյալի որովայնի մեջ, առանց հերձելու և փորոտիքը հանելու։ Յուղը ներարկում են հետանցքից, ապա խցանում այն, որպեսզի յուղը չթափվի։ Այնուհետև դիակը զմռսում են, սահմանված օրեր թողնելով (պոտաշաջրի մեջ), իսկ վերջին օրը փորից բաց են թողնում ներարկած մայրու յուղը։ Յուղն այնքան ուժեղ է, որ քայքայում և իր հետ դուրս է բերում ամբողջ որովայնն ու փորոտիքը։ Իսկ պոտաշաջուրը քայքայում է մսերը, այնպես, որ դիակից մնում է միայն կաշին ու ոսկորը։ Այս ամենն անելուց հետո դիակը վերադարձնում են հարազատներին։

__88__ Առավել չքավորներին զմռսելու երրորդ եղանակը այսպիսին է. որովայնը մաքրում են բողկի հյութով, դիակը յոթանասուն օր թողնում պոտաշաջրի մեջ, որից հետո այն վերադարձնում են հարազատներին։

__89.__ Երևելի մարդկանց կանանց, ինչպես նաև շատ գեղեցիկ և հարգարժան կանանց մարմինները զմռսման հանձնում են ոչ թե մեռնելուց անմիջապես հետո, այլ երեք կամ չորս օր անց։ Այդպես անում են, որպեսզի զմռսողները չխառնվեն նրանց, քանզի պատմում են, որ մեկը բռնվել է նոր մահացած կնոջ դիակին խառնվելիս, նրան մատնել է իր արհեստակիցը։

__90.__ Եթե որևէ եգիպտացու և կամ, միևնույնն է, օտարերկրացու կոկորդիլոսը խլի և կամ նա խեղդվի գետում, ապա այն քաղաքի բնակիչները, որտեղ դիակը ափ է դուրս բերվում, պարտավոր են անպայման զմռսել նրան և լավագույնս հոգ տանելով, թաղել սրբազան դամբարանում։ Ո՛չ հարազատներին, ո՛չ բարեկամներին թույլ չի տրվում ձեռք տալ նրան, այլ միայն Նեղոսի քրմերին, որոնք իրենց ձեռքով թաղում են նրան որպես մարդուց առավել վեհ մի էակի։

__91.__ Եգիպտացիները խուսափում են հելլենական սովորույթներից օգտվելուց։ Ընդհանրապես, նրանք խուսափում են բոլոր մյուս մարդկանց սովորույթներից։ Արդ, մյուս բոլոր եգիպտացիները զգուշությամբ պահպանում են այս սկզբունքը։ Բայց կա մի խոշոր քաղաք Թեբեական երկրում, Նեապոլսի մոտ, անունը Քեմմիս։ Այս քաղաքում կա Դանայայի որդի Պերսևսի քառակուսի սրբավայրը, որի շուրջը աճում են արմավենիներ։ Սրբավայրի հսկա նախամուտքը քարակերտ է, որտեղ և կանգնած են քարե երկու խոշոր արձաններ։ Սրբավայրում կա տաճար, ուր կանգնած է Պերսևսի արձանը։ Այս Քեմմիսի բնակիչները պատմում են, թե Պերսևսը բազմիցս հայտնվել է իրենց երկրում այս ու այնտեղ, հաճախ նաև սրբավայրում, թե գտել են նրա հագած մույկերը, երկու կանգուն մեծության, ամեն անգամ, երբ այդ մույկերը հայտնվում են, ամբողջ Եգիպտոսը բարգավաճում է։ Նրանք այսպես են պատմում և, հելլենական սովորության նման, ամեն տեսակ մարզական մրցումներ կազմակերպում Պերսևսի պատվին, հաղթողներին մրցանակ տալով անասուններ, թիկնոցներ և մորթիներ։ Երբ ես հարցրի, թե ինչո՞ւ Պերսևսը միայն իրենց է հայտնվում և ինչո՞ւ իրենք, ի տարբերություն մյուս եգիպտացիների, մարզական մրցումներ են կազմակերպում, նրանք պատասխանեցին, թե Պերսևսը սերում է իրենց քաղաքից։ Քանզի Դանաոսը և Լյունկևսը եղել են Քեմմիսի բնակիչներ և այստեղից նավել են Հելլադա։ Նրանց տոհմագրությունը իջեցնում և հասցնում են մինչև Պերսևսը։ (Նրանք պատմում են, որ) Պերսևսը զալիս է Եգիպտոս, ինչպես հելլեններն են ասում, Լիբիայից Գորգոյի գլուխը բերելու համար։ Ահա և նա, գալով եզիպտոս, ճանաչում է իր բոլոր ազգականներին։ Քեմմիս քաղաքի անունը նա Եգիպտոս գալուց առաջ լսել էր մորից։ Արդ, նրա հրամանով էլ իրենք կազմակերպել են մարզական մրցումները։

__92.__ Այս ամենը ճահճուտներից վերև բնակվող եգիպտացիների սովորույթներն են։ Ի դեպ, նրանք ևս ունեն նույն սովորույթները, ինչ մյուս եգիպտացիները, նրանք ևս մեկ կին են ունենում, ինչպես նաև հելլենները։ Սնունդը էժանացնելու համար նրանք հնարել են հետևյալը։ Երբ գետը վարարելով ողողում է դաշտերը, ջրում աճում են մեծ քանակութւսւմբ շուշաններ, որոնք եգիպտացիները անվանում են լոտոս։ Նրանք քաղում են լոտոսը, արևի տակ չորացնում, նրա՝ կակաչի նմանվող միջուկը ծեծելով մանրացնում են և հաց պատրաստում՝ եփելով կրակի վրա։ Այս լոտոսի արմատը ևս կարելի է ուտել և բավական հաճելի է. այն կլոր է՝ խնձորի մեծության։ Կան այլ շուշաններ ևս, որոնք նման են վարդի և աճում են գետում։ Նրանց պտուղը գտնվում է արմատից ծլած կողմնակի ցողունի ծաղկաբաժակի մեջ, որը շատ նման է պիծակի խորիսխի։ Դրա մեջ կան մեծ թվով հունդեր՝ ձիթապտղի կորիզի մեծության, որոնք կարելի է ուտել և՛ թարմ, և՛ չորացրած վիճակում։ Նրանք ճահիճներից քաղում են ամենամյա պապիրուսը և դրա վերին մասը կտրելով, օգտագործում այլ նպատակի համար, իսկ ներքևի մնացած մասը՝ մեկ կանգուն երկարությամբ, ուտում են կամ վաճառում։ Շատերը, եթե ուզում են պապիրուսը առավել հաճելի օգտագործել, այն ուտում են շիկացած վառարանի մեջ շոգեխաշելուց հետո։ Ուրիշներն էլ սնվում են միայն ձկներով։ Որսալով ձուկը, նրանք այն մաքրում են, չորացնում արևի տակ և ուտում։

__93.__ Վտառներով լողացող ձկները քիչ են հանդիպում գետի (բազուկներում)։ Դրանք լինում են լճացած ջրերում և ապրում հետևյալ կերպ։ Երբ գալիս է ձվադրման ժամանակը, նրանք վտառներով դուրս են գալիս ծով։ Աոջևից գնում են արուները, արտաբերելով սերմնահեղուկ, որը կուլ են տալիս նրանց ետևից լողացող էգերը և դրանից բեղմնավորվում են։ Ծովում բեղմնավորվելուց հետո, ետ են լողում գետով դեպի վեր, դեպի իրենց սովորական վայրերը։ Բայց այս անգամ արդեն առաջից գնում են ոչ թե արուները, այլ էգերը։ Վտառով առջևից լողալիս, նրանք ես անում են այն, ինչ նախապես արել էին արուները։ Նրանք քիչ-քիչ բաց են թողնում կորեկի հատիկի մեծությամբ ձկնկիթներ, իսկ հետևող արուները կուլ են տալիս դրանք։ Այդ հատիկները ձկներ են։ Կուլ չգնացած և անվնաս մնացած ձկնկիթներից առաջանում են ձկները և աճում։ Եթե որսաք դեպի ծով լողացող ձկները, նրանց գլխի ձախ կողմում քերծվածք է լինում, իսկ ետ, դեպի վեր լողացող ձկների աջ կողմում է քերծվածք լինում։ Այդպես է լինում այն պատճառով, որ ձկները դեպի ծով իջնելիս, լողում են ձախ ափի երկայնքով, նույնը նաև դեպի վեր վերադառնալիս. ընդ որում, որպեսզի հոսանքը նրանց չքշի և չշեղի իրենց ճանապարհից, լողում են ափին այնքան մոտիկ, որ քսվում են դրան։ Երբ Նեղոսն սկսում է վարարել, ապա գետի ջուրը ներծծվելով, նախ լցնում է գետամերձ փոսերն ու ճահճուտները։ Ջուրը լցվելուց անմիջապես հետո այնտեղ վխտում են մանրիկ ձկներ։ Թե որտեղի՞ց են հայտնվում այդ ձկնիկները, ինձ թվում է, հասկանալի է։ Նախորդ տարին, Նեղոսը քաշվելիս, ձկները ձկնկիթ են թողնում տիղմի մեջ և հեռանում վերջին ջրի հետ։ Երբ որոշ ժամանակ անց ջուրը վերադառնում է, այդ ձկնկիթից իսկույն ձկներ են դուրս գալիս։

__94.__ Ձկների մասին այսքան։ Երկրի ճահճային շրջաններում բնակվող եգիպտացիները օգտագործում են սիլլիկիպրիոնի, որը եգիպտացիներն անվանում են «կիկի»[^59], հունդերից ստացած յուղը։ Իսկ այն պատրաստում են հետևյալ կերպ։ Գետերի և լճերի ափին ցանում են այդ սիլլիկիպրիոնը, որը Հելլադայում աճում է ինքնաբույս, վայրի վիճակում։ Եգիպտոսում ցանվածն առատ, բայց վատ հոտ արձակող բերք է տալիս։ Հունդերը հավաքելուց հետո ոմանք դրանք մանրացնում և ճզմում են, ուրիշներ՝ չորացնելուց հեաո եփում են և հավաքում հոսած հեղուկը։ Այն թանձր է և ոչ պակաս պիտանի՝ ճրագի մեջ վառելու համար, քան մեր ձիթայուղը, սակայն այրվելիս ծանր հոտ է արձակում։

__95.__ Անհամար մոծակների դեմ նրանք ահա թե ինչպես են պաշտպանվում։ Ճահճուտներից վերև բնակվողներին օգնում են աշտարակները, որտեղ բարձրանալով նրանք քնում են, քանզի քամու պատճառով մոծակները չեն կարողանում բարձր թռչել։ Իսկ ճահճուտ վայրերի բնակիչներն աշտարակների փոխարեն ուրիշ միջոց են հնարել։ Այնտեղ ամեն մարգ ցանց ունի, որով ցերեկը ձուկ է որսում, իսկ գիշերն այն օգտագործում է հետևյալ կերպ։ Տանցն առագաստի նման ձգում է քնելու մահճի շուրջ, որից հետո մտնելով այնտեղ, քնում է։ Թիկնոցի կամ սավանի տակ պառկելու դեպքում մոծակները կարողանում են դրանց միջով խայթել, մինչդեռ ցանց լինելու դեպքում նույնիսկ չեն փորձում այդ անել։

__96.__ Նրանց բեռնատար նավերը պատրաստած են ականթեից[^60], որի տեսքը շատ նման է կյուրենյան լոտոսին, բայց որի հյութը սոսինձ է։ Այս ականթեից փայտեր են կարում երկու կանգուն երկարությամբ և աղյուսի նման շարում իրար վրա, իսկ նավը պատրաստում են հետևյալ կերպ։ Երկու կանգունաչափ փայտերը ամրացնում են երկար և ամուր փայտե սեպերով։ Նավի կմախքն այսպես պատրաստելուց հետո, դրանց վրա վերևից լայնակի գերաններ են պառկեցնում։ Կողեր նրանք չեն պատրաստում, այլ ներսից արանքները փակում են պապիրուսով։ Նավը ունենում է մեկ ղեկ, որն անցնում է ամբողջ ողնափայտի միջով։ Կայմը պատրաստում են ականթեից, իսկ առագաստները՝ պապիրուսից։ Այս նավերը չեն կարող գետն ի վեր լողալ, եթե բարենպաստ քամի չլինի, ցամաքի վրայից ղրանք քաշում են դեպի վեր, իսկ հոսանքով գետն ի վար տարվում են հետևյալ կերպ։ Մոշափայտից դռան նման լաստ են պատրաստում՝ եղեգի խսիրով երեսպատած, և շուրջ երկու տաղանդ ծանրությամբ միջանցիկ ծակած մի քար։ Լաստը առջևի մասից թողնում են կապած պարանով, որ լողա նավի առջևից, իսկ քարը պարանով կապում են նավի ետևից։ Արդ, հոսանքի ուժից լաստը արագ լողում է, իր հետ քաշելով նաև «բարիսը», այդպես են անվանում այդ նավերը, իսկ քարը, որը գետի հատակով քաշվում է ետևից, պահում է ընթացքի ուղղությունը։ Այդպիսի շատ նավեր կան եգիպտոսում, նրանց մեջ նաև այնպիսիք, որոնք բազմահազար տաղանդ տարողություն ունեն։

__97.__ Երբ Նեղոսը ողողում է երկիրը, միայն քաղաքներն են երևում ջրից վերև, գրեթե շատ նման Էգեյան ծովի կղզիներին, քանզի մնացած ամբողջ եգիպտական երկիրը ծով է դառնում, իսկ երևում են միայն քաղաքները։ Այնժամ արդեն նավարկում են ոչ թե գետի հունով, այլ դաշտավայրի միջով։ Այսպես, Նավկրատիսից[^61] Մեմփիս նավելիս, անցնում են ուղիղ բուրգերի մոտով։ Թեև գետով նավելիս սովորական ուղին այդ չէ, այլ այն անցնում է Դելտայի գագաթով և Կերկասորոս քաղաքի մոտով։ Ծովափից, Կանոբոսից դեպի Նավկրատիս, դաշտի միջով նավելիս, կհասնես Անթյուլլա քաղաքը և, այսպես կոչված, Արքանգրոսի քաղաքը։

__98.__ Սրանցից Անթյուլլա քաղաքը հայտնի է և սահմանված է, որ այն պետք է կոշիկ մատակարարի Եգիպտոսի թագավորի կնոջը, այս կարգը սահմանված է եղել Եգիպտոսում՝ պարսից տիրապետության ժամանակ։ Մյուս քաղաքը, իմ կարծիքով, իր անունը ստացել է Դանաոսի փեսա Արքանդրոսից. սա Աքայոսի որդի Փթիոսի որդին էր։ Եվ, իրոք, կոչվում է Արքանդրոսի քաղաք։ Գուցե և եղել է մեկ ուրիշ Արքանդրոս ևս, բայց, այնուամենայնիվ, այդ անունը եգիպտական չէ։

__99.__ Մինչև այստեղ այն, ինչ պատմեցի, իմ սեփական եզրակացություններն են՝ հիմնված տեսածիս և հավաքած տեղեկություններս վրա։ Այնուհետև կպատմեմ այն, ինչ լսել եմ Եգիպտոսի պատմության մասին, ավելացնելով նաև իմ տեսածները։ Քրմերը պատմեցին, թե Եգիպտոսի առաջին թագավոր Մինը պատնեշել է Մեմփիսը (Նեղոսից)։ Քանզի գետը միշտ հոսել է Լիբիայի կողմի ավազոտ լեռների մոտով, իսկ Մինը Մեմփիսից գրեթե հարյուր ասպարեզ վերև պատնեշով փակում է Նեղոսի հարավ նայող ոլորանը, որով չորացնում է նախկին հունը և գետի հոսանքը ուղղում լեռների միջով։ Այժմ պարսիկները մեծ զգուշությամբ պահում են Նեղոսի այս ոլորանը, ամեն տարի ամրացնելով այդ պատնեշը։ Քանզի եթե գետը քանդի այդ պատնեշը և ափերից դուրս գա, ապա Մեմփիսն ամբողջապես ողողվելու վտանգի տակ կլինի։ Մինը՝ առաջին թագավորը, պատնեշի միջոցով չորացված վայրում կառուցել է քաղաք, որն այժմ կոչվում է Մեմփիս։ Մեմփիսը նույնպես գտնվում է Եգիպտոսի նեղ մասում։ Մեմփիսից դուրս, քաղաքից հյուսիս-արևմուտք, նա լիճ է բացում և լցնում գետի ջրով, քանի որ արևելքից արդեն քաղաքի մոտով հոսում է ինքը՝ Նեղոսը։ Բացի այդ, նա քաղաքում կառուցել է նաև Հեփեստոսի տաճարը, որը խոշոր է և շատ տեսարժան։

__100.__ Մինից հետո քրմերն իրենց պապիրուսե գրքերից նշեցին երեք հարյուր երեսուն թագավորների անուններ։ Այսքան սերունդների ընթացքում այս թագավորներից տասնութը եղել են եթովպացիներ, մեկը՝ տեղաբնիկ կին, իսկ մյուսները՝ եգիպտացի այրեր։ Գահակալած այդ կնոջ անունը, Բաբելոնում գահակալածի նման, եղել է Նիտոկրիս։ Պատմում էին, որ նա վրեժ է լուծել իր եղբոր համար, որը նախապես թագավորել է Եգիպտոսում և սպանվել եգիպտացիների կողմից։ Սպանելով նրա եղբորը, եգիպտացիները նրան հանձնեցհն թագավորական իշխանությունը, իսկ սա դրա համար պատժեց շատ եգիպտացիների և դավադրաբար սպանեց նրանց այսպես։ Նա հրամայեց կառուցել ստորգետնյա ընդարձակ սենյակ։ Դրա բացման հանդիսության պատրվակով, բայց բոլորովին այլ մտադրությամբ, նա խնջույքի հրավիրեց բոլոր նրանց, ում ինքը գիտեր որպես իր եղբոր սպանության գլխավոր մեղսակիցների, և մինչ նրանք խրախճանքի մեջ էին, հրամայեց մեծ, գաղտնի ջրանցքով ջուրը բաց թողնել դեպի սենյակը։ Նրա մասին պատմեցին այսքանը։ Ավելացրին նաև, որ նա, այս անելուց հետո, վրեժխնդրությունից խուսափելու համար, իրեն նետում է չհանգած մոխրով լցված սենյակ։

__101.__ Նրանք պատմեցին, որ մյուս թագավորներից ոչ մեկը ոչ մի ակնառու և փայլուն գործ չի կատարել, բացի վերջին թագավոր Մոյրիսից։ Նա իր մասին հիշատակ է թողել այն, որ կառուցել է Հեփեստոսի սրբավայրի[^62] հյուսիսային նախամուտքը, ինչպես նաև՝ մի լիճ, որի պարագիծը հետո կասեմ, թե քանի ասպարեզ է, բացի այդ, նա լճի վրա կառուցել է նաև բուրգեր, որոնց չափերի մասին կխոսեմ լիճը նկարագրելու ժամանակ։ Մոյրիսն այսքան գործեր է կատարել, իսկ մյուսները՝ ոչինչ։

__102.__ Ուստի և ես, շրջանցելով նրանց, կհիշատակեմ նրանց հաջորդած թագավորի մասին, որի անունն էր Սեսոստրիս[^63]։ Քրմերը պատմեցին, որ նա առաջինը երկար ռազմանավերով արշավել է Արաբական ծոցից և նվաճել Կարմիր ծովի[^64] շուրջ ապրող բնակիչներին, մինչև որ նա առաջ գնալով հասնում է ծովի այն հատվածը, որն արդեն նավարկելի չէր խութերի պատճառով։ Այնտեղից Եգիպտոս վերադառնալուց հետո նա, ինչպես պատմեցին քրմերը, մեծաթիվ զորք է հավաքել և, շարժվել մայր ցամաքով, նվաճելով իր ճանապարհին ընկած բոլոր ազգերին։ Եթե հանդիպած ազգը քաջարի էր և արիաբար կառչում էր ազատությունից, ապա նա այդ երկրում կոթող էր կանգնեցնում արձանագրությամբ, որով հայտնում էր իր և իր երկրի անունը, նաև այն, որ ինքը զենքի ուժով նվաճել է նրանց։ Իսկ եթե որևէ ազգի քաղաք նա գրավում էր հեշտ և առանց դիմադրության հանդիպելու, ապա այնտեղ ևս նույնպիսի կոթող կանգնեցնելով, ինչպիսին արի մարդկանց երկրում, վրան ավելացնում էր կանացի սեռական գործարանի պատկերը, կամենալով հայտնել, որ նրանք անարի են։

__103.__ Այս գործերն անելուց հետո նա հասնում է մայր ցամաք, դուրս գալիս Ասիա ու Եվրոպա և նվաճում սկյութներին ու թրակիացիներին[^65]։ Իմ կարծիքով, եգիպտական զորքը հասել է մինչև այստեղ, քանզի նրանց երկրում դեռ կանգուն երևում են այդպիսի կոթողներ, իսկ ավելի հեռվում այդպիսիք չկան արդեն։ Այստեղից նա վերադառնում է և, հասնելով Փասիս գետը, զորքի մի մասը թողնում է այստեղ։ Ես չեմ կարող հաստատ ասել, արդյո՞ք ինքը՝ Սեսոստրիս թագավորը, իր զորքի մի մասն անջատելով, բնակեցրեց այս երկրում, թե՞ զինվորներից ոմանք, հոգնած նրա թափառումներից, մնացին Փասիս գետի մոտ։

__104.__ Թվում է, թե կոլխերը եգիպտացիներ են։ Ես այդ հասկացել եմ առավել վաղ, քան այդ մասին լսել ուրիշներից։ Այդ մասին մտածելիս, ես հարցերով դիմեցի և՛ կոլխերին, և՛ եգիպտացիներին։ Կոլխերն ավելի լավ հիշում էին եգիպտացիներին, քան եգիպտացիները՝ կոլխերին։ Եգիպտացիներն ասում են, որ, իրենց կարծիքով, կոլխերը ծագել են Սեսոստրիսի զորքերից։ Ես ինքս նույնպես այդպես եզրակացրի, քանի որ նրանք թուխ են և գանգրահեր, թեև այդ դեռ միայն նրանց հատուկ չէ, քանզի այլ ժողովուրդներ ևս այդպիսին են։ Սակայն առավել կարևոր է այն փաստարկը, որ մարդկանցից միայն կոլխերը, եգիպտացիները և եթովպացիները հնուց անտի թլպատվում են։ Փյունիկեցիները և սիրիացիները, որոնք ապրում են Պաղեստինում, իրենք իսկ խոստովանում են, որ թլպատումը սովորել են եգիպտացիներից։ Իսկ Թերմոդոնտ և Պարթենիոս գետերի մոտ ապրող սիրիացիները և նրանց հարևան մակրոնները[^66] ասում են, թե իրենք թլպատումը միայն վերջերս են սովորել կոլխերից։ Ահա սրանք են այն միակ ժողովուրդները, որոնք թլպատվում են և թվում է, թե նրանք այդ անում են եգիպտացիների օրինակով։ Ինչ վերաբերում է իրենց՝ եգիպտացիներին ու եթովպացիներին, ապա չեմ կարող ասել, թե նրանցից ո՞ր մեկը մյուսից է սովորել, քանզի այդ սովորույթը շատ հին է թվում։ Այն մասին, թե մյուսներն այն սովորել են եգիպտացիների հետ հարաբերության մեջ մտնելուց հետո, ես ունեմ նաև այսպիսի մի ուժեղ փաստարկ։ Այն փյունիկեցիները, որոնք հարաբերության մեջ են մտնում հելլենների հետ, այնուհետև, իրենց որդիներին չեն թլպատում։

__105.__ Այժմ թույլ տուր պատմելու ևս մի բանի մասին, որում կոլխերը նման են եգիպտացիներին։ Միայն նրանք և եգիպտացիները վուշե կտավ պատրաստում են միևնույն ձևով, նրանց ամբողջ կենցաղը և լեզուն նման են իրար։ Կոլխական կտավը հելլեններն անվանում են սարդոնական, իսկ բերվածը՝ եգիպտական։

__106.__ Ինչ վերաբերում է (նվաճված) երկրներում Եգիպտոսի թագավոր Սեսոստրիս կանգնեցրած կոթողներին, ապա դրանցից շատերն արդեն գոյություն չունեն։ Բայց Պաղեստինյան Սիրիայում ես ինքս տեսա դրանք՝ վերոհիշյալ գրություններով և կանացի սեռական գործարանների պատկերներով։ Հոնիայում ևս կա այս մարդու երկու պատկերը՝ ժայռի վրա քանդակված. մեկը Եփեսոսից Փոկայա տանող ճանապարհին, մյուսը՝ Սարդեսից Սմյուռնե (տանող ճանապարհին)[^67]։ Թե՛ մեկը և թե՛ մյուսը պատկերում են չորսուկես կանգուն բարձրությամբ տղամարդու, որի աջ ձեռքին նիզակ կա, իսկ ձախին՝ աղեղ, մնացած հանդերձանքը ևս համապատասխան է եգիպտականին ու եթովպականին։ Կրծքի վրա, մեկ ուսից մինչև մյուսը, փորագրված է արձանագրություն եգիպտական մեհենագրերով, որում ասված է. «Այս երկիրը ես նվաճեցի իմ ուսերով»։ Թե ո՞վ է նա և որտեղացի՞, այստեղ ոչինչ չի հայտնում, բայց այլուր նա այդ հայտնել է։ Ի դեպ, այդ քանդակները տեսնողներից ոմանք ենթադրում են, որ գրանք պատկերում են Մեմնոնին, բայց նրանք ճշմարտությունից շատ հեռու են։

__107.__ Արդ, ինչպես պատմում են քրմերը, երբ այս Սեսոստրիսը վերադառնալիս, իր նվաճած երկրներից բերած բազմաթիվ գերիների հետ եկավ Պելուսիանի Դափնե վայրը, նրա եղբայրը, որին Սեսոստրիսը հանձնել էր եգիպտոսի իշխանությունը, թագավորին և նրա որդիներին հրավիրում է խնջույքի, իսկ տունը դրսից պատում փայտով, որից հետո հրկիզում է այն։ Սեսոստրիսը, նկատելով բոցը, իսկույն խորհուրդ է հարցնում կնոջից, քանի որ կինը ուղեկցում էր նրան։ Կինը խորհուրդ է տալիս որդիներից երկուսին նետելով կրակի վրա, վառվող տեղը կամրջել, որից հետո իրենք կանցնեն նրանց վրայով ու կփրկվեն։ Սեսոստրիսն այդպես էլ արեց, որով և որդիներից երկուսը այրվեցին, իսկ մյուսները, իրենց հոր հետ՝ փրկվեցին։

__108.__ Սեսոստրիսը Եգիպտոս վերադառնալով, վրեժ լուծեց եղբորից, իսկ նվաճած երկրներից իր հետ բերած մեծաթիվ գերիներին նա օգտագործեց այսպիսի աշխատանքներում։ Սրանք էին, որ այդ թագավորի օրոք քարշ տալով բերեցին Հեփեստոսի սրբավայրի հսկայական վեմերը, սրանք էին, որ հարկադրաբար փորեցին Եգիպտոսում այժմ եղած բոլոր ջրանցքները. դրանով իսկ Եգիպտոսը, որը նախապես հարմար էր ձիավարության և կառք քշելու համար, նրանք, ակամայից, դարձրին այդ ամենի համար ոչ պիտանի։ Այդ ժամանակից էլ Եգիպտոսում, թեև ամբողջ երկիրը դաշտային է, հնարավոր չէ ձի կամ սայլ օգտագործել։ Դրա պատճառը այն բագմաթիվ ջրանցքներն են, որոնք հատում են երկիրը տարբեր ուղղություններով։ Իսկ այդ թագավորը երկիրն այդպես կտրատեց, նկատի ունենալով հետևյալը։ Այն եգիպտացիները, որոնց քաղաքները գտնվում էին ոչ թե գետի վրա, այլ երկրի ներսում, գետը նահանջելուց հետո ջրի պակաս զգալով, խմում էին ջրհորների աղահամ ջուրը։

__109.__ Ահա այս պատճառով կտրատվեց Եգիպտոսը։ Այս թագավորը, ինչպես պատմեցին քրմերը, երկիրը բաժանել է բոլոր եգիպտացիների միջև, յուրաքանչյուրին տալով հավասար չափի քառակուսի վիճակ և դրանից նա ստանում էր եկամուտ, ամենամյա հարկ սահմանելով։ Եթե գետը որևէ մեկի վիճակից ինչ-որ կտոր խլեր, ապա այդ մարդը, գալով Սեսոստրիսի մոտ, հայտնում էր կատարվածի մասին։ Եվ թագավորը մարդ էր ուղարկում այն տեսնելու և չափելու, թե ինչքա՞ն է նվազել հողամասը, որպեսզի հետ այսու հողատերը հարկ վճարեր մնացած հողակաորի մեծության համապատասխան։ Իմ կարծիքով, այս առիթով էլ առաջացել է երկրաչափությունը և հետո փոխադրվել Հելլադա։ Մինչդեռ «պոլոսը» և «գնոմոնը»[^68], ինչպես նաև օրը տասներկու մասի բաժանելը հելլենները սովորել են բաբելոնացիներից։

__110.__ Սեսոստրիսը եղել է Եգիպտոսի միակ թագավորը, որն իշխել է նաև Եվրոպայի վրա։ Նա իր մասին հիշատակ է թողել՝ Հեփեստոսի տաճարի առաջ կանգնեցնելով երեսուն կանգուն բարձրության երկու քարե արձան, մեկը՝ իր, մյուսը՝ կնոջ պատկերով, և իր չորս որդիների արձանները, յուրաքանչյուրը քսան կանգուն բարձրությամբ։ Արդեն շատ ժամանակ անց, երբ պարսիկ Դարեհը կամեցավ իր արձանը կանգնեցնել սրանց առաջ, Հեփեստոսի քուրմը թույլ չտվեց, ասելով, թե Դարեհը չի կատարել այնպիսի (մեծ) գործեր, ինչպիսիք Սեսոստրիս Եգիպտացին։ Քանգի Սեսոստրիսը, ասում է նա, նվաճել է ոչ միայն այն ազգերին, որոնց և Դարեհը այլև սկյութներին, որոնց չի կարողացել նվաճել Դարեհը։ Ուստի և արդար չէ, որ նրա արձանը կանգնեցվի Սեսոստրիսի արձանների առաջ, որի գործերը դեռ ինքը չի գերազանցել։ Եվ Դարեհը, ինչպես պատմում են, համաձայնվում է այդ խոսքերին։

__111.__ Սեսոստրիսի վախճանվելուց հետո, պատմում են քրմերը, թագավորությանը ժառանգում է նրա որդի Փեռոնը[^69], որը ոչ մի պատերազմ չի մղել, բայց դժբախտություն է ունեցել կուրանալու հետևյալ հանգամանքներում։ Այն ժամանակ, երբ գետն աննախընթաց բարձրացել էր մինչև ութսուն կանգուն և ողողել դաշտերը, քամի է բարձրանում և գետն ալեկոծվեմ է։ Պատմում են, թե այս թագավորը, անօրենությամբ տարված, վերցնելով նիզակը, այն շպրտում է գետի հորձանքի մեջտեղը, որից հետո նրան շուտով հարվածում է աչքի հիվանդությունը և նա կուրանում է։ Նա արդեն տասը տարի կույր էր, երբ տասնմեկերորդ տարում Բուտո քաղաքից նրան հասնում է պատգամախոսի գուշակությունը, որ պատժի ժամանակը լրացել է և նա նորից կտեսնի, եթե իր աչքը լվանա կնոջ մեզով, որը կենակցել է միայն իր ամուսնու հետ և ուրիշ այրերի չի ճանաչել։ Նախ նա փորձեց իր սեփական կնոջ մեզը, բայց աչքերը չբացվեցին, այնուհետև հերթով փորձեց մյուսների մեզը։ Երբ վերջապես, սկսեց նորից տեսնել, իր փորձած բոլոր կանանց, բացի այն մեկից, որի մեզով լվացվելուց հետո սկսել էր տեսնել, հավաքեց մի քաղաքում, որը այժմ կոչվում է Կարմիր հող[^70]։ Նրանց այստեղ հավաքելով, քաղաքով հանդերձ այրեց։ Իսկ այն մեկին, որի մեզով լվացվելուց հետո սկսել էր նորից տեսնել, դարձրեց իր կինը։ Կուրությունից փրկվելուց հետո նա բոլոր հայտնի տաճարներին ընծաներ ձոնեց, որոնցից առավել հիշարժան են Հելիոսի սրբավայրում նրա կանգնեցրած  միակտուր քարից երկու կոթողները, յուրաքանչյուրը հարյուր կանգուն բարձրությամբ և ութը կանգուն լայնությամբ։

__112.__ Քրմերը պատմում են, որ որանից նեաո թագավորական իշխանությունն անցավ Մեմփիս քաղաքից մի մարդու, որի անունը հունարեն կլինի Պրոտևս։ Մինչև այժմ էլ Մեմփիսում կա նրա շատ գեղեցիկ ու բարեկերտ սրբավայրը, Հեփեստոսի տաճարից դեպի հարավ։ Այս սրբավայրի մոտ բնակվում են փյունիկեցիներ Տյուրոսից. իսկ այդ ամբողջ վայրը կոչվում է տյուրոսցիների բնակատեղի։ Պրոտևսի սրբավայրում կա տաճար, որը կոչվում է «օտար Ափրոդիտեի համար»։ Ենթադրում եմ, որ սա Տյունտարևսի դուստր Հեղինեի[^71] տաճարն է. քանի որ, համաձայն իմ լսած զրույցի, Հեղինեն ապրել է Պրոտևսի մոտ, իսկ մյուս կողմից, այդ տաճարը կրում է օտար Ափրոդիտեի անունը։ Քանզի Ափրոդիտեի ոչ մեկ այլ տաճար (Եգիպտոսում) այդպես չի կոչվում։

__113.__ Երբ ես հարցրի Հեղինեի մասին, քրմերը պատմեցին հետևյալը։ Ալեքսանդրը[^72] Սպարտայից Հեղինեին առևանգելով, նրա հետ նավում է իր երկիրը։ Երբ նա արդեն Էգեյան ծովում էր, հակառակ հողմերը քշում են նրան Եգիպտական ծով. իսկ այստեղից, քանի որ հողմերը չէին դադարում, հասնում է Եգիպտոս, այն է՝ Նեղոսի գետաբերան, որն այժմ կոչվում է Կանոբոսյան, և Տարիքեյա։ Ափին կար, այժմ էլ կա, Հերակլեսի տաճարը, որտեղ եթե որևէ մեկի ստրուկը ապաստանի և իր վրա սրբազան նշաններ դնելով, իրեն հանձնի աստծուն, ապա դաոնում է անձեռնմխելի։ Հնամենի այս սովորույթը կա նաև իմ ժամանակ։ Արդ, լսելով տաճարում գոյություն ունեցող այդ սովորույթի մասին, Ալեքսանդրի ծառաներից ոմանք փախչում են այնտեղ և, տաճարում նստած, աղերսում են աստծու պաշտպանությունը, մեղադրելով Ալեքսանդրին։ Նրան վնասելու նպատակով պատմում են Հեղինեի առևանգման ամբողջ պատմությունը և Մենելաոսին հասցված անարգանքը։ Նրանք այդ մեղադրանքի մասին պատմում են քրմերին և գետաբերանի պահապանին, որի անունն էր Թոնիս։

__114.__ Թոնիսը լսելով այդ, շուտափույթ այսպիսի հաղորդում հղեց Մեմփիս՝ Պրոտևսին։ «Ժամանել է օտարական, ծագումով տևկրացի[^73], որը Հելլադայում անօրինություն է կատարել։ Նա խաբել է իրեն հյուրընկալողին և, առևանգելով նրա կնոջը, հողմերից քշված, հարուստ գանձերով ժամանել է մեր երկիրը։ Արդյոք թույլ տա՞նք նրան անպատիժ մեկնել նավով, թե՞ վերցնենք նրանից իր ամբողջ բերածը»։ Պրոտևսը նրան այսպիսի պատասխան հղեց. «Ով էլ լինի այդ մարդը, եթե իրեն հյուրընկալողի հանդեպ անօրեն արարք է կատարել, ձերբակալեք և առաջնորդեք ինձ մոտ, որպեսզի լսեմ, թե ի՞նչ կասի»։

__115.__ Այս լսելով, Թոնիսը ձերբակալում է Ալեքսանդրին և գրավում նրա նավերը, այնուհետև նրան, Հեղինեին ու նրա գանձերը, ինչպես նաև աղերսարկու ծառաներին տանում է գետն ի վեր՝ Մեմփիս։ Երբ բոլորն այնտեղ բերվեցին, Պրոտևսը հարցրեց Ալեքսանդրին, թե ո՞վ է և որտեղի՞ց է նավարկել։ Ալեքսանդրը թվեց իր նախնիներին, տվեց իր հայրենիքի անունը և պատմեց, թե որտեղի՛ց է նավարկել։ Այնժամ Պրոտևսը հարցրեց նրան, թե որտեղի՞ց է նա վերցրել Հեղինեին։ Քանի որ Ալեքսանդրը պատմելիս խուսափում էր ճշմարիտը ասելուց, աղերսարկու ծառաները բռնում էին նրա սուտը՝ պատմելով նրա կատարած անօրեն արարքները։ Ի վերջո, Պրոտևսը նրան այսպիսի խոսքեր ասաց. «Եթե ես մշտապես վճռած չլինեի չսպանել որևէ օտարականի, որը հողմերից քշված կընկնի իմ երկիրը, ապա ես կպաաժեի քեզ այդ հելլենների օգտին, ո՜վ ստորագույն մարդ. քեզ, որը հյուրասիրություն գտնելով, անօրեն արարք է կատարել։ Դու գողունի հասար քեզ հյուրընկալողի կնոջը, և այս ամենը քիչ համարելով, գայթակղեցրիր նրան փախչել քեզ հետ և առևանգեցիր։ Այս ևս բավական չէր, դու հեռանալիս կողոպտեցիր քեզ հյուրընկալողի տունը։ Արդ, քանի որ ես չեմ կամենում օտարական սպանել, ապա այս կնոջը և գանձերը թույլ չեմ տա, որ դու տանես, այլ այդ ամենը կպահպանեմ քեզ հյուրընկալած հելլենի համար, եթե ինքը փափագի գալ և տանել, իսկ քեզ և քո ուղեկիցներին հրամայում եմ երեք օրվա ընթացքում հեռանալ իմ երկրից մեկ ուրիշ երկիր, եթե ոչ, ես քեզ հետ կվարվեմ այնպես, ինչպես կվարվեի թշնամիների հետ»։

__116.__ Քրմերը պատմեցին, որ իբր այսպես է Հեղինեն ժամանել Պրոտևսի մոտ։ Իմ կարծիքով, այս պատմությունը հայտնի է եղել նան Հոմերոսին։ Բայց քանի որ այս մեկը չէր հարմարվում իր էպիկական քերթվածին այնպես, ինչպես այն, որ օգտագործել է, ապա գիտակցաբար զանց է առել այդ պատմությունը։ Այս բանն ակնհայտ է նրանից, որ «Իլիականը» բանաստեղծելիս Հոմերոսը խոսում է Ալեքսանդրի թափառումների մասին, իսկ ուրիշ ոչ մի տեղ չի հակասում վերոհիշյալ պատմությանը։ (Նա պատմում է), թե ինչպես Ալեքսանդրը, Հեղինեին փախցնելիս, քշվեց հողմերից և, շեղվելով, թափառեց տարբեր երկրներ, հասնելով նաև Փյունիկիայի Սիդոն քաղաքը։ Այդ մասին Հոմերոսը հիշատակում է Դիոմեդեսի սխրանքները երգելիս. խոսքն այնտեղ այսպիսին է.

«Այնտեղ կային պերճ հագուստներ, գործը կանանց սիդոնացի,  
Որոնց Պարիսն աստվածակերպ իր հետ բերել էր Սիդոնից  
Լայնատարած ծովն անցնելով այն նույն ճամփով, որով մի օր  
Փոխադրել էր ազնվազարմ Հեղինեին....»:[^74]  

Այդ մասին նա հիշատակում է նաև «Ոդիսականում» այսպես.

«Այդպիսի լավ բալասաններ ուներ Զևսի դուստրը չքնաղ,  
Որ ստացել էր Թոնոսի կին Պոլիդամնից՝ Եգիպտոսում,  
Ուր այդպիսի բալասաններ շատ են աճում հողում պարարտ։  
Դրանց մի մասն օգտավետ է, իսկ մի մասը՝ մահ պատճառող»։[^75]  

Մեկ այլ հատվածում Մենելաոսը այսպես է ասում Տելեմաքին.

«Երբ ցանկացա Եգիպտոսից վերադառնալ, աստվածները  
Խափանեցին. չէի հիշել նրանց պատվին զոհ մատուցել»։[^76]

Այս խոսքերից ակնհայտ է, որ (Հոմերոսը) գիտեր Եգիպտոսում Ալեքսանդրի թափառումների մասին, քանզի Սիրիան սահմանակից է Եգիպտոսին, իսկ փյունիկեցիները, որոնց պատկանում է Սիդոնը, բնակվում են Սիրիայում։

__117.__ Այս հատվածների խոսքերից միանգամայն ակնհայտ է, որ «Կիպրականք» պոեմները[^77] պատկանում են ոչ թե Հոմերոսին, այլ մեկ ուրիշ պոետի։ Քանզի «Կիպրականք»-ում ասվում է, թե Ալեքսանդրը, օգտվելով համընթաց քամուց և խաղաղ ծովից, երրորդ օրը Սպարտայից հասնում է Իլիոն, իր հետ բերելով Հեղինեին։ Մինչդեռ «Իլիական»-ում Հոմերոսը պատմում է, թե ինչպես նա թափառեց Հեղինեին բերելիս։

__118.__ Արդ, Հոմերոսին և «Կիպրականքը» հանգիստ թողնենք։ Բայց երբ ես հարցրի քրմերին, թե հելլենները արդյոք ճի՞շտ են պատմում, թե՞ սխալ Իլիոնի դեպքերի մասին, նրանք պատմեցին ինձ հետևյալը, որ իրենք լսել էին հենց Մենելաոսից։ Հեղինեի առևանգումից հետո հելլենական մեծաթիվ զորք եկավ տևկրերի երկիրը, օգնելու Մենելաոսին։ Հելլենները դուրս եկան ցամաք, բանակ դրեցին և Իլիոն ուղարկեցին հրեշտակներ, որոնց թվում էր նաև ինքը՝ Մենելաոսը։ Հրեշտակները, մտնելով պարիսպներից ներս, պահանջեցին վերադարձնել Հեղինեին և գանձերը, որ Ալեքսանդրը գողացել ու տարել էր, ինչպես նաև հատուցում՝ պատճառած անարգանքի համար։ Սակայն տևկրերն այդ ժամանակ և հետագայում, երդումներով և առանց երդման, հավաստիացնում էին, թե իրենց մոտ չեն ո՛չ Հեղինեն, ո՛չ ևս պահանջված գանձերը, այլ այդ ամենը գտնվում են Եգիպտոսում, ուստի և արդար չէ, որ իրենք պատժվեն այն ամենի համար, ինչը Եգիպտոսի թագավոր Պրոտևսի մոտ է։ Բայց հելլենները, ենթադրելով, որ դրանով ծանակում են իրենց, պաշարեցին քաղաքը և ի վերջո գրավեցին այն։ Քաղաքը գրավելուց հետո, երբ այնտեղ իսկապես չգտան Հեղինեին և երբ նրանց դարձյալ պատմեցին այն, ինչ և նախկինում, այնժամ հելլեններն արդեն համոզվեցին, որ նրանք սկզբից ևեթ ճշմարտությունն են ասել, ուստի և Մենելաոսին ուղարկեցին Եգիպտոս՝ Պրոտևսի մոտ։

__119.__ Հասնելով Եգիպտոս, Մենելաոսը նավարկելով բարձրանում է Մեմփիս։ Այնտեղ նա պատմում է ճշմարտությունը պատահածի մասին և սիրալիր ընդունելություն գտնում, նա ստանում է ոչ միայն Հեղինեին անվնաս, այլև իր ամբողջ գանձերը։ Այսպիսի ընդունելությունից հետո Մենելաոսը, այնուամենայնիվ, անարդար է վարվում եգիպտացիների հետ։ Երբ նա պետք է մեկներ, հակառակ հողմերը պահում են նրան, և քանի որ այդ երկար է տևում, նա անօրեն միտք է հղանում։ Տեղաբնիկ մարդկանց երկու տղաների բռնելով, զոհաբերում է նրանց։ Երբ նրա այս արարքը բացահայտվում է, նա, ատելի դարձած և հալածական, նավերով փախչում է Լիբիայից։ Իսկ թե այնուհետև ո՞ւր է գնում, եգիպտացիները ոչինչ չգիտեն։ Քրմերն ասացին, թե այս ամենը իրենց մասամբ հայտնի է լսելով, բայց իրենց երկրում կատարվածների մասին իրենք հաստատ գիտեն։

__120.__ Այսպես պատմեցին ինձ եգիպտացի քրմերը. ես ևս Հեղինեի մասին նրանց պատմածը համարում եմ ճշմարտացի. քանի որ, իմ ենթադրությամբ, եթե Հեղինեն Իլիոնում լիներ, ապա նրան կհանձնեին հելլեններին Ալեքսանդրի կամքով, թեկուզ և նրա կամքին հակառակ։ Քանզի ոչ Պրիամոսը, ո՛չ էլ նրա մյուս ազգականներն այնքան անմիտ չէին, որպեսզի վտանգեին իրենց կյանքը, իրենց որդիներին և իրենց քաղաքը այն բանի համար, որ Ալեքսանդրը կենակցեր Հեղինեի հետ։ Եթե նրանք սկզբում այդպես մտածեին էլ, ապա այն բանից հետո, երբ հելլենների դեմ կռվելու ընթացքում բազում տրոյացիներ սպանվեցին և, եթե հավատանք պոետների պատմածին, այն բանից հեաո, երբ ամեն մի կռվում ընկնում էին իր իսկ Պրիամոսի երկու կամ երեք, կամ ավելի որդիները, ապա, ես վստահ եմ, որ եթե Հեղինեի հետ կենակցելիս լիներ նույնիսկ ինքը՝ Պրիամոսը, նրան կհանձներ հելլեններին, որպեսզի փրկվեր այդ աղետներից։ Ընդ որում, թագավորական իշխանությունը չէր անցնելու Ալեքսանդրին և ծերունի Պրիամոսի փոխարեն նա չէր իշխելու, այլ Հեկտորը, որը ավագն էր և նրանից առավել քաջարի, և պետք է Պրիամոսի մահանալուց հետո ստանձներ իշխանությունը։ Նա չէր կարող խրախուսել եղբոր անօրինությունը, մանավանդ, որ Պարիսն այդքան աղետներ պատճառում էր և՛ իրեն, և՛ մյուս տրոյացիներին։ Բայց տրոյացիները չէին կարող ետ տալ Հեղինեին, քանի որ նա իրենց մոտ չէր. իսկ հելլենները չհավատացին նրանց, թեև տրոյացիները ճշմարիտն էին ասում։ Այս ամենը, իմ կարծիքով, աստված էր այդպես կանխորոշել, որպեսզի նրանց լիովին կործանումը մարդկանց բացահայտեր այն, որ մեծ անօրինություններին կհետևեն աստվածային ծանր պատիժներ։ Այս է իմ կարծիքը, որը և ես ասացի։

__121.__ Ինչպես պատմեցին քրմերը, Պրոտևսից հետո թագավորական իշխանությունը ժառանգում է Ռամպսինիտոսը, որը թողնում է հուշարձան՝ Հեփեստոսի տաճարի արևմտյան նախադուռը, իսկ նախադռան առաջ կանգնեցնում երկու արձան՝ քսան և հինգ կանգուն բարձրությամբ։ Եգիպտացիներն այդ արձաններից հյուսիսային կողմում կանգնածը անվանոմ են ամառ, իսկ հարավային կողմում կանգնածը՝ ձմեռ։ Ամառ կոչված արձանին նրանք երկրպագում են և բարիք մատուցում, իսկ ձմեռ կոչվածին՝ այդ ամենի հակառակը։ Այս թագավորն ունեցել է մեծ հարստություն։ Նրան հետագայի թագավորներից և ոչ մեկը չի կարողացել գերազանցել, չի կարողացել նույնիսկ հավասարվել։ Կամենալով իր գանձերն ապահով վայրում պահել, նա պատվիրում է կառուցել քարե սենյակ, որի պատերից մեկը հարեր պալատի արտաքին պատին։ Կառուցողը, սակայն, խորամանկ մի հնար է մտածում։ Քարերից մեկը նա շարում է այնպես, որ երկու, նույնիսկ մեկ մարդ կարող էր այն հեշտությամբ հանել պատից։ Արդ, երբ արդեն սենյակը պատրաստ էր, թագավորն իր գանձերը փոխադրում է այնտեղ։ Որոշ ժամանակ անց, երբ մոտեցել էր կառուցողի վախճանը, նա իր մոտ կանչում է իր որդիներին, որոնք երկուսն էին, և նրանց պատմում, թե ինչպե՛ս նրանց համար բարեկեցիկ կյանք ապահովելու մտահոգությամբ, վարպետորեն է կառուցել թագավորի գանձարանը։ Նա իր որդիներին ամեն ինչ պարզ բացատրում է, թե ինշպե՛ս դուրս քաշեն քարը և նշում է չափերը, որպեսզի հեշտ գտնեն տվյալ քարը։ Ավելացնում է նաև, որ եթե այդ ամենը հիշեն, ապա կդառնան թագավորի գանձերի գանձապահները։ Արդ, երբ նա վախճանվում է, որդիները չեն ուշանում գործի անցնելու։ Գիշեր ժամանակ մոտենալով թագավորի պալատին, նրանք գտնում են սենյակի նշված քարը և հեշտությամբ դուրս քաշելով այն, դուրս են բերում մեծ թվով գանձ։ Մի անգամ թագավորը, բաց անելով գանձարանը, գարմացած տեսնում է, որ անոթներից գանձերը պակասել են, բայց ոչ ոքի չէր կարող մեղադրել, քանի որ կնիքները անխաթար էին և սենյակը փակված։ Երբ թագավորը երկրորդ և երրորդ անգամ բաց է անում գանձարանը, ամեն անգամ նրան թվում է, թե գանձերը պակասում են, քանի որ գողերը չէին դադարում գողանալուց։ Ուստի և թագավորը հրամայում է թակարդներ պատրաստել և դրանք զետեղել գանձերով լցրած անոթների շուրջը։ Երբ գողերը սովորականի նման դարձյալ գալիս են, նրանցից մեկը մտնում է գանձարան և երբ մոտենում է անոթին, իսկույն ընկնում է թակարդը։ Հասկանալով, որ ինքը ինչպիսի աղետի մեջ է ընկել, ձայնում է եղբորը, հայտնում կատարվածը և պատվիրում կտրել իր գլուխը, հակառակ դեպքում իրեն տեսնելով կճանաչեն և դրանով իսկ կկործանվի նաև եղբայրը։ Սա, համոզվելով, որ եղբայրն իրավացի է, այդպես էլ անում է։ Այնուհետև քարը դնելով իր տեղը, եղբոր գլուխը վերցնում է ու տանում տուն։ Առավոտյան թագավորը մտնելով գանձարան, զարմացած տեսնում է գողի մարմինը թակարդում, առանց գլխի, և սենյակը՝ անվթար, առանց որևէ ելքի ու մուտքի։ Վարանած թագավորը այսպես է վարվում։ Հրամայում է գողի դիակը կախել (քաղաքի) պարիսպներից, այնուհետև պահակներ է կարգում դիակի մոտ և պատվիրում նրանց, որ եթե որևէ մեկին տեսնեն լաց լինելիս կամ կարեկցելիս, ձերբակալեն և բերեն իր առաջ։ Երբ դիակը կախում են, մայրը խիստ զայրանում է և, դիմելով իր ողջ մնացած որդուն, պատվիրում է նրան, ինչ գնով լինի, արձակել դիակը և բերել տուն։ Այնուհետև սպառնում է, որ եթե անտարբեր մնա, ապա ինքը կգնա թագավորի մոտ և կհայտնի, թե որտե՛ղ են թագավորի գանձերը։ Արդ, մայրը խիստ հանդիմանում էր ողջ մնացած որդուն, իսկ որդին, չկարողանալով նրան խոսքերով հանգստացնել, այսպիսի հնար է մտածում։ Նա թամբում է իր գրաստներին, բեռնում դրանց վրա գինի լցված տիկեր ու քշում առաջ։ Հասնելով կախած դիակը պահպանողների մոտ, նա քաշելով քանդում է երկու-երեք տիկի կապերը։ Երբ գինին արդեն հոսում էր, նա սկսում է բարձր աղաղակել և հարվածել իր գլխին, իբր չիմանալով, թե առաջին հերթին ո՛ր գրաստի մոտ վազի։ Իսկ պահակները, տեսնելով, որ գինին առատորեն թափվում է, կարծում են, թե իրենց բախտը բերել է. նրանք անոթներով փողոց են վազում՝ տիկերից թափվող գինին վերցնելու համար։ Գողը ձևացնելով, որ իբր զայրացած է, սկսում է նախատել բոլորին։ Պահակները փորձում են հանգստացնել նրան և մեղմացնել նրա զայրույթը։ Ի վերջո, նա գրաստներին հեռացնում է փողոցից և սկսում դարձյալ բառնալ նրանց։ Նա սկսում է պահակների հետ զրուցել. և երբ նրանցից մեկը կատակելով ծանակում է նրան, նա տիկերից մեկը տալիս է նրանց։ Պահակները իսկույն տեղում նստելով, սկսում են խմել, նրան ևս հրավիրելով իրենց հետ նստել և խմել։ Նա (իբր) համոզվում է և մնում նրանց հետ (խմելու)։ Երբ պահակները զվարթացած խմում էին նրա կենացը, նա մի տիկ ևս տալիս է նրանց։ Երբ առատ խմիչքից պահակները խիստ հարբում են և քունը հաղթում է նրանց, նրանք իրենց խմած վայրում իսկ փռվում են ու քնում։ Արդեն խոր գիշերին նա իր եղբոր դիակը արձակում է, պահակներին ծանակելու համար նրանց բոլորի աջ այտը սափրում է և դիակը գրաստներին բառնալով, վերադառնում տուն, այսպիսով նա կատարում է մոր պատվերը։ Իսկ թագավորը, լսելով թե գողի դիակը գողացվել է, խիստ գայրանում է։ Այսուհանդերձ, որոշելով ամեն կերպ գտնել նրան, ով այդպիսի հնարներ է մտածել, իբր անում է հետևյալը, բայց ես այդ բանին չեմ հավատում։ Նա իր աղջկան նստեցնում է անառակաց տանը, պատվիրելով նրան ընդունել բոլորին անխտիր, բայց կենակցելուց առաջ ստիպել յուրաքանչյուրին պատմելու իրեն կյանքում կատարած ամենահնարամիտ և ամենաանօրեն արարքի մասին, իսկ նրան, ով կպատմի կատարված այս գողության մասին, բռնել և բաց չթողնել։ Աղջիկը կատարում է հոր հրամանները։ Իսկ գողը, հասկանալով, թե հանուն ինչի՛ թագավորն անում է այդ ամենը, որոշում է հնարամտությամբ գերազանցել թագավորին, ուստի և այսպես է անում։ Նոր մահացած մարդու թևը ուսից կտրելով, այն թաքցնում է իր թիկնոցի տակ և մտնում թագավորի դստեր մոտ, որը նրան տալիս է նույն հարցը, ինչ բոլորին։ Այնժամ նա պատմում է, թե իր կատարած ամենաանօրեն արարքն այն է, որ թագավորի գանձարանում թակարդով բռնված եղբոր գլուխն է կտրել, իսկ ամենահնարամիտ գործն այն է, որ հարբեցնելով պահակներին, արձակել է իր եղբոր կախված դիակը։ Այս լսելով, (արքայադուստրը) ձեռքերը պարզում է նրան։ Իսկ գողը խավարի մեջ նրան մեկնում է դիակի ձեռքը։ (Արքայադուստրը) բռնում է այն, կարծելով, թե բռնել է գողի ձեռքը։ Մինչդեռ գողը, կտրված թևը թողնելով նրա ձեռքում, դուրս է փախչում դռնից։ Երբ այդ մասին ևս թագավորին հաղորդում են, թագավորը հիանում է այդ մարդու խելամտությամբ և խիզախությամբ։ Ի վերջո թագավորը (մունետիկներ) է ուղարկում բոլոր քաղաք ները, հայտարարելով, թե ինքը ներում է խոստանում գողին, ինչպես և հարուստ ընծաներ, եթե նա անձամբ գալով ներկայանա իրեն։ Երբ գողը հավատալով ներկայանում է, Ռամպսինիտոսը մեծապես հիանում է և իր դստեր կնության տալիս նրան, իբրև ամենախելացի մարդու, քանի որ եգիպտացիները խելացի են բոլորից, իսկ սա եգիպտացիների մեջ ամենախելացին։

__122.__ Քրմերը պատմում են, թե այնուհետև այս թագավորը, դեռևս կենդանի, իջել է ստորգետնյա աշխարհը, որը հելլենները կոչում են Հադես, որտեղ և Դեմետրիայի հետ զառ է խաղացել, մերթ տանելով նրան, մերթ տարվելով նրանից, ու վերադարձել է՝ նրանից նվեր ստանալով ոսկե անձեռոցիկ։ Ռամպսինիտոսի Հադես իջնելու հիշատակին, նրա վերադառնալուց հետո եգիպտացիները, ինչպես ինձ պատմեցին քրմերը, տոն են հաստատում, որը, ինչքան ինձ հայտնի է, այժմ ևս կատարում են, բայց չգիտեմ, այդ, թե՞ մեկ այլ առիթով։ Այդ տոնի օրը քրմերը գործում են (հատուկ) գգեստ, այնուհետև գոտիով կապում են իրենցից մեկի աչքերը, հագցնում նրան այդ գգեստը և տանում դեպի Դեմետրայի սրբավայրը գնացող ճանապարհը, իսկ իրենք վերադառնում են ետ։ Պատմում են, որ աչքերը կապած այս քրմին երկու գայլ առաջնորդում են Դեմետրիայի սրբավայրը, որը գտնվում է քաղաքից քսան ասպարեզ հեռու, որտեղից և գայլերը նրան ետ են բերում նույն վայրը։

__123.__ Եգիպտացիների այս պատմությունները նրանց համար են, որոնք հավատում են նման բաների։ Իսկ ես, իմ հետագա պատմության ընթացքում պարտավոր եմ գրել այն ամենը, ինչ լսել եմ։ Եգիպտացիները ստորգետնյա աշխարհի տերեր համարում են Դեմետրային և Դիոնիսոսին[^78]։ Բացի այդ, առաջինը եգիպտացիները ասել են, թե մարդկային հոգին անմահ է, թե մարմինը մահանալիս, հոգին անցնում է մեկ այլ կենդանի էակի, որն այդ պահին ծնվում է։ Արդ, անցնելով երկրային, ծովային և թռչող բոլոր տեսակի կենդանիների միջով, հոգին դարձյալ մուտք է գործում մարդկային նորածին մարմնի մեջ։ Այս շրջապտույտը տևում է երեք հազար տարի։ Այս ուսմունքը հելլեններից ոմանք և՛ հնում, և՛ ավելի ուշ համարել են իրենց սեփականը։ Նրանց անունները ես գիտեմ, բայց չեմ գրի։

__124.__ Արդ, ինչպես պատմեցին քրմերը, մինչև Ռամպսինիտոսի թագավորությունը, Եգիպտոսը, լավ կարգեր ունենալու շնորհիվ, եղել է շատ բարեկեցիկ։ Բայց սրան հաջորդած Քեոպս թագավորը[^79] երկրին բերում է բոլոր դժբախտությունները։ Նախ, նա փակում է բոլոր տաճարները և արգելում զոհաբերությունները[^80]։ Այնուհետև ստիպում է բոլոր եգիպտացիներին աշխատել իր համար։ Մի մասին նա պարտադրում է Արաբիայի լեռների քարհանքերից քարեր քարշել մինչև Նեղոս։ Քարերը նավերով Նեղոսի վրայով անցկացնելուց հետո, ուրիշներին հրամայում է դրանք այնտեղից քարշել մինչև Լիբիական կոչված լեռը։ Յուրաքանչյուր երեք ամիս շարունակ աշխատում էին հարյուր հազար մարդ, որից հետո նրանց փոխարինում էին ուրիշներ։ Ամբողջ տասը տարի ժողովուրդը տանջվելով, աշխատել է կառուցել այն ճանապարհը, որով քարշում էին քարերը։ Այդ աշխատանքը, իմ կարծիքով, գրեթե նույնքան հսկայական է, ինչքան բուրգերի կառուցումը։ Քանզի ճանապարհն ունի հինգ ասպարեզ երկարություն, տասը գրկաչափ լայնություն, իսկ ամենաբարձր մասում՝ ութ գրկաչափ բարձրություն, այն կառուցված է տաշած և պատկերներով քանդակազարդած քարերից։ Այս տասը տարիների ընթացքում, կառուցվում են այս ճանապարհը, ստորգետնյա սենյակներն այն բլրի, որի վրա գտնվում են բուրգերը։ Այս սենյակում (Քեոպսը) իր համար պատրաստում է դամբարան և Նեղոսից ջրանցք հանելով, այն դարձնում կղզի։ Այդ բուրգի կառուցումը տևում է քսան տարի։ Այն քառակող է և յուրաքանչյուր կողմն ունի ութ պլեթրոն[^81], երկարություն և նույնքան բարձրություն, այն կառուցված է տաշած և իրար լավ ագուցած քարերով, որոնցից և ոչ մեկը երեսուն ոտնաչափից պակաս չէ։

__125.__ Այս բուրգը կառուցվել է սանդղաձև հարթակներով, ոմանք դրանք անվանում են ելուստներ, ուրիշներ՝ աստիճաններ։ Առաջին հարթակը քարերը դնելուց հետո, մյուս քարերը բարձրացնում էին կարճ գերաններից պատրաստած հատուկ հարմարանքով։ Այսպես, քարերը գետնից բարձրացնում էին սանդղի առաջին հարթակի վրա։ Այնուհետև բարձրացված քարը առաջին հարթակին դրված նույնպիսի հարմարանքով բարձրացնում էին երկրորդ հարթակի վրա։ Ինչքան որ հարթակներ կային, այնքան էլ բարձրացնող հարմարանքներ էին պատրաստել։ Գուցե և եղել է բարձրացնող մեկ հարմարանք միայն, որը քարը բարձրացնելուց հետո հեշտությամբ հնարավոր էր փոխադրել հաջորդ հարթակի վրա։ Այդ երկու եղանակի մասին էլ ինձ պատմել են, ուստի ես ևս դրանց մասին պատմում եմ։ Արդ, սկզբում ավարտվել է բուրգի ամենավերին մասը, այնուհետև՝ միջնամասը, իսկ վերջում՝ հողի վրա գտնվող ամենացածր հարթակը։ Բուրգի վրա եգիպտական գրերով նշված է, թե ինչքան բողկ, սոխ և սխտոր են օգտագործել (բուրգի վրա) աշխատած մարդիկ։ Ես լավ հիշում եմ, որ թարգմանիչը կարդալով այդ գրերը, բացատրեց, որ այդ ամենի համար ծախսվել է հազար վեց հարյուր արծաթ տաղանդ[^82]։ Եթե այդ ճշմարիտ է, ապա ինչքա՞ն ծախսվել է երկաթե գործիքների, աշխատողների հացի և հագուստի համար, քանի որ շինարարությունը տևել է քսան տարի և, բացի այդ, քիչ ժամանակ չի պահանջվել նաև քարերը հատելու և տեղափոխելու, ինչպես նաև ստորգետնյա սենյակներ փորելու համար;

__126.__ Քրմերը պատմեցին, որ Քեոպսն այնքան է ստորանում, որ երբ դրամի կարիք է ունենում, իր իսկ դստեր ստիպում է նստել անառակաց տանը և արծաթ ձեռք բերել, թե ինչքա՞ն, չգիտեմ, քանի որ (քրմերը) այդ չհայտնեցին։ Դուստրը կատարում է հոր հրամանը, բայց և մտածում է իր համար ևս հուշարձան թողնել։ Իր մոտ հաճախող ամեն մի մարդուց խնդրում է իրեն նվիրել մեկ քար, իր շինած կառույցի համար։ Ահա այս քարերից, ինչպես պատմում են, կառուցել է երեք բուրգերից մեջտեղինը, որը կանգնած է մեծ բուրգի առաջ. նրա յուրաքանչյուր կողմը մեկ և կես պլեթրոն է։

__127.__ Եգիպտացիների պատմելով, այս Քեոպսը թագավորել է հիսուն տարի[^83]։ Նրա վախճանվելուց հետո թագավորական իշխանությունը ժառանգել է նրա եղբայր Քեփրենը, որն ամեն ինչում վարվել է իր եղբոր նման։ Նա ևս կառուցել է բուրգ, որը, սակայն, չունի Քեոպսի բուրգի չափերը։ Ես այն չափել եմ։ Նրա տակ չկան նաև ստորգետնյա սենյակներ, ոչ էլ Նեղոսից ջրանցք է բերված, ինչպես մյուս բուրգի շուրջ, որը արհեստական ջրանցքի միջոցով դարձել է կղզի, որտեղ, ինչպես պատմում են, թաղված է Քեոպսը։ Բուրգի առաջին շարքը կառուցված է եթովպական գունավոր քարերով, իսկ բուրգի բարձրությունը քառասուն ոտնաչափ պակաս է առաջինից, թեև ունի միևնույն երկարությունը։ Այս երկու բուրգերը կանգնած են նույն բլրի վրա, որի բարձրությունը համարյա հարյուր ոտնաչափ է։ Պատմում են, թե Քեփրենը թագավորել է հիսուն և վեց տարի։

__128.__ Այս հարյուր և վեց տարիները համարվում են եգիպտացիների համար մեծ չարիքների տարիներ, երբ ամբողջ ժամանակ փակված տաճարները երբեք չեն բացվել։ Եգիպտացիներն այնքան են ատում այդ թագավորներին, որ չեն ուզում հիշել նույնիսկ նրանց անունները, մինչև իսկ բուրգերը անվանում են հովիվ Փիլիտիսի բուրգեր. սա այդ ժամանակ այդ վայրերում խաշն է արածել[^84]։

__129.__ Եգիպտոսի հաջորդ թագավորը, ինչպես պատմում են նրանք, եղել է Քեոպսի որդի Մյուկերինոսը։ Նա, դժգոհ լինելով հոր գործերից, վերաբացում է տաճարները և ծայրագույն չարիքից տանջված ժողովրդին ագատ արձակում՝ աշխատելու և զոհեր մատուցելու։ Նա ամենաարդարադատն է եղել բոլոր թագավորներից։ Այդ պատճառով էլ նրան առավել են փառաբանում Եգիպտոսում երբևէ իշխած բոլոր թագավորներից։ Նա ոչ միայն արդար էր դատում, այլև իր ունեցածից պարգև էր տալիս նրան, ում ինքը դժգոհ էր թողել իր դատով, որպեսզի բավարարեր նրա պահանջը։ Մյուկերինոսին, թեև նա բարեհամբույր էր իր հպատակների հանդեպ և այդքան բարեգործ, ծանր դժբախտություններ հարվածեցին։ Նախ վախճանվեց նրա դուստրը, որն իր միակ զավակն էր։ Մեծապես սգալով այս դժբախտությունը, և փափագելով իր դստեր թաղել առավել շուքով, հրամայեց փայտից պատրաստել կովի սնամեջ արձան, ոսկեպատել այն և դրա մեջ դնելով, թաղել իր մահացած դստեր։

__130.__ Սակայն այդ կովը չեն թաղել հողում, այլ մինչև հիմա էլ այն կարելի է տեսնել Սաիս քաղաքում, որտեղ այն կանգնած է արքունի պալատի շքեղ սենյակում։ Ամեն օր նրա շուրջ խունկ են ծխում, իսկ ամբողջ գիշերը նրա առաջ ջահ է վառվում։ Այս կովի արձանի կողքին կա մեկ այլ սենյակ, որտեղ, ինչպես պատմեցին Սաիսի քրմերը, գտնվում են Մյուկերինոսի հարճերի արձանները։ Դրանք մերկ կանանց հսկայական փայտե արձաններ են, թվով քսան հատ։ Բայց թե ովքե՞ր են նրանք, այդ մասին ես կարող եմ կրկնել միայն քրմերի ասածները։

__132.__ Ուրիշներ այդ կովի և հսկա արձանների մասին պատմում են հետևյալը։ Մյակերինոսը, իբր, սիրահարվել է իր ճարսւգսւտ աղջկան և նրա կամքին հակէսոակ, կենակցել նրա հետ։ Դրանից հետո աղջիկը, ինչպես պատմում են, վշտից իրեն կախել է, իսկ հայրը նրան թաղել է այս կովի մեջ։ Աղջկա մայրը կտրել է սպասուհիների ձեռքերը, որոնք աղջկան հանձնել էին հորը։ Այժմ էլ, ահա նրանց ջարդված ձեռքերով արձաններն իբր վկայում են կյանքում նրանց կրած պատժի մասին։ Այս ամենը և, հատկապես, արձանների ձեռքերի մասին ասվածը, իմ կարծիքով, շաղակրատանք է։ Մենք ինքներս տեսնում ենք, որ ժամանակն է նրանց ձեռքերը պոկել և իմ օրոք դեռ դրանք ընկած էին արձանների ոտքերի առաջ։

__132.__ Իսկ կովը ծածկված է ծիրանի գգեստով, բացի գլխից և պարանոցից, որոնք ոսկեպատած են ոսկու շատ հաստ շերտով։ Եղջյուրների միջև պատկերված է արևի շրջանակը, նույնպես ոսկուց։ Կովը կանգնած չէ, այլ պառկած է ծնկների վրա. նրա մեծությունը կենդանի խոշոր կովի չափ է։ Ամեն տարի այս կովը սենյակից դուրս է բերվում այն օրը, երբ եգիպտացիները կոծում են իրենց ի պատիվ այն աստծու, որի անունը ես չեմ տալիս այդ մասին խոսելիս[^85]։ Ահա այդ ժամանակ է, որ կովը դուրս է բերվում լույսին, քանզի պատմում են, թե աղջիկը մեռնելիս, խնդրել է Մյուկերինոսից, որպեսզի տարեկան մեկ անգամ թույլ տա իրեն արև տեսնելու։

__133.__ Դստեր կործանումից հետո այդ թագավորին պատահում է հետևյալ երկրորդ դժբախտությունը։ Բուտո քաղաքից պատգամախոսը նրան հայտնում է, որ վեց տարվա կյանք է նրան մնացել, իսկ յոթերորդում նա պետք է մեռնի։ Թագավորը խիշտ վշտացած, հանդիմանության է հղում աստծու պատգամատուն, կշտամբելով, որ իր հայրը և պապը, որոնք փակել էին տաճարները, մոռացել էին աստվածներին և ոչնչացնում էին մարդկանց, երկար տարիներ ապրեցին, մինչդեռ ինքը, բարեպաշտ լինելով հանդերձ, պետք է շուտով վախճանվի։ Պատգամատնից երկրորդ գուշակությունն է գալիս նրան, որը հայանում է, թե այդ պատճառով էլ կրճատվում է նրա կյանքը. քանզի նա չիրականացրեց այն, ինչը պետք է իրականանար։ Եգիպտոսը պետք է հարյուր հիսուն տարի դժբախտության մեջ լիներ, նրան նախորդած երկու թագավորներն այդ հասկացել էին, իսկ ինքը՝ ոչ։ Այս լսելով, Մյուկերինոսը հասկանում է, որ աստվածներն ամեն ինչ կանխորոշել են։ Ուստի և նա հրամայում է մեծ թվով ճրագներ պատրաստել. և երբ գիշեր էր լինում, թագավորը վառում էր դրանք, խմում և զվարճանում օր ու գիշեր։ Նա թափառում էր մարգագետիններում ու դաշտերում և ամեն տեղ, որ նա հարմար էր համարում զվարճության համար։ Նա այսպես էր անում՝ գիշերները վերածելով ցերեկների, որպեսզի վեց տարիները դարձնի տասներկու և դրանով իսկ հերքի պատգամատան գուշակությունը։

__134.__ Այս թագավորը ևս բուրգ է թողել, որը, սակայն, իր հոր բրգից շատ փոքր է. դրա յուրաքանչյուր կողմը երեք պլեթրոնից քսան ոտնաչափ պակաս է։ Այն քառակող է, կիսով չափ կառուցված եթովպական քարից[^86]։ Հելլեններից ոմանք ենթադրում են, որ բուրգը պատկանում է հետերա Ռոդոպիսին. բայց դա ճիշտ չէ։ Նրանք այդպես ասում են, հավանաբար, չիմանալով, թե ո՛վ էր Ռոդոպիսը։ Այլապես նրանք չէին կարող նրան վերագրել այդպիսի բուրգի կառուցումը, որի համար անհրաժեշտ է ծախսել, օրինակ, անթիվ ճագարներով տաղանդ։ Բացի այդ, Ռոդոպիսը ապրել է Ամասիս թագավորի ժամանակ և ոչ թե Մյուկերինոսի, այն է՝ շատ ավելի ուշ, քան այդ բուրգերը կառուցած թագավորները։ Ռոդոպիսը ծնունդով թրակուհի էր, սամոսցի Յադմոնի, Հեփեսաոպոլիսի որդու ստրկուհին։ Նրա հետ ստրկություն է արել առակաստեղծ Եսովպոսը, որը նույնպես պատկանել է Յադմոնին։ Այս պարզ երևում է հետևյալից։ Երբ դելփիցիք աստծու թելադրանքով բազմիցս հարցում արեցին, թե ո՞վ է կամենում Եսովպոսի սպանության համար ստանալ սահմանված փրկագինը, ոչ ոք չներկայացավ, բացի Յադմոնի թոռից, որի անունը նույնպես Յադմոն էր։ Ուրեմն, Եսովպոսը պատկանում էր Յադմոնին։

__135.__ Ռոդոպիսին Եգիպտոս է բերել Քսանթես Սամոսացին։ Երբ Ռոդոպիսն իր արհեստով զբաղվելու համար Եգիպտոս եկավ, խոշոր գումարով նրան փրկագնեց միտիլենացի Քարակսոսը, Սկամանդրոնյումոսի որդին, բանաստեղծուհի Սապֆոյի եղբայրը։ Այսպիսով, Ռոդոպիսը ազատություն ստացավ և մնաց Եգիպտոսում, որտեղ և իր գեղեցկության շնորհիվ կուտակեց խոշոր հարստություն. խոշոր՝ Ռոդոպիսի նմանի համար, բայց ոչ այնքան խոշոր, որ կարողանար այսպիսի բուրգ կառուցել։ Նրա ունեցվածքի տասներորդ մասն այսօր ևս ցանկացողը կարող է տեսնել, հետևաբար, կարելի է ենթադրել, որ այդ ունեցվածքն այնքան էլ մեծ չի եղել։ Ռոդոպիսը փափագելով իր մասին հիշատակ թողնել Հելլադայում, մտածեց այնպիսի ընծա պատրաստել, որպիսին դեռևս ոչ ոք չէր պատրաստել և չէր ընծայել որևէ մեկ տաճարի, և այն ընծայեց Դելփիի տաճարին՝ որպես հիշատակ։ Նա իր ունեցվածքի տասներորդ մասով պատրաստել տվեց երկաթե այնպիսի խոշոր շամփուրներ, որոնցով հնարավոր է ամբողջական եզ խորովել, թվով այնքան, ինչքան հնարավոր էր իր ունեցվածքի տասներորդ մասով, և դրանք ուղարկեց Դելփի։ Այդ շամփուրները ցարդ կույտով ընկած են քիոսցիների կառուցած զոհասեղանի ետև, բուն տաճարի առաջ։ Ակներև է, որ Նավկրատիսի հետերաներն առանձնապես հրապուրիչ են եղել։ Այն կինը, որի մասին պատմում է այս զրույցը, այնքան հռչակվեց, որ Ռոդոպիս անունը հայտնի դարձավ բոլոր հելլեններին։ Դրանից հետո ոմն Արքիդիկե ևս երդվեց համայն Հելլադայում, թեև նա պակաս հռաչկված է եղել։ Երբ Քարակսոսը, Ռոդոպիսին ազատություն շնորհելուց հետո, վերադառնում է Միտիլենե, Սապֆոն իր տաղերից մեկում խիստ հանդիմանում է նրան։

__136.__ Ռոդոպիսի մասին վերջացրի։ Պատմում են, թե Մյուկերինոսից հետո Եգիպտոսի թագավոր է դառնում Ասյուքիսը, նա կառուցել է Հեփեստոսի սրբավայրի արևելահայաց նախադուռը, որը գեղեցկությամբ և մեծությամբ գերազանցում է բոլոր մյուսներին։ Թեև մյուս նախադռները նույնպես զարդարված են պատկերաքանդակներով և շինարարական բյուրավոր զարդաքանդակներով, բայց սա առավել ևս։ Պատմում են, թե այս թագավորի օրոք, երբ դրամը գրեթե դադարեց ձեռքից ձեռք անցնելուց, Եգիպտոսում օրենք սահմանվեց, որի համաձայն կարելի էր պարտք վերցնել հոր (զմռսված) դիակը գրավ դնելով։ Այս օրենքին ավելացրեց նաև այն, որ պարտատուն տեր էր դառնում նաև պարտապանի ամբողջ (ընտանեկան) դամբարանին և պարտքը չվճարելու դեպքում պարտապանը պատժվում էր նրանով, որ և՛ ինքը և՛ իր հետևորդները զրկվում էին հայրենական կամ մեկ այլ դամբարանում թաղվելու (հնարավորությունից)։ Կամենալով գերազանցել նախորդ եգիպտական թագավորներին, նա իր համար, իբրև հուշարձան, աղյուսներից բուրգ կառուցեց, որտեղ և թողեց քարի վրա փորագրված հետևյալ արձանագրությունը. «Ինձ մի՛ ստորադասիր քարե բուրգից, քանզի ես գերազանցում եմ նրանց այնպես, ինչպես Զևսը մյուս աստվածներին։ Կեռաձողը խրել են լճի մեջ և դրա ծայրին կպած կավացեխը հավաքելով, աղյուսներ են պատրաստել և այդպիսով ինձ կառուցել»։

__137.__ Այս է նրա կատարած ամբողջ գործը։ Նրանից հետո թագավորել է կույր մեկը՝ Անյուսիս քաղաքից, որի անունը նույնպես եղել է Անյուսիս[^88]։ Նրա թագավորության օրոք եթովպացիները, իրենց թագավոր Սաբակոսի գլխավորությամբ, մեծաթիվ զորքով արշավեցին Եգիպտոս։ Կույր Անյուսիսը փախավ ճահճուտները, իսկ եթովպացին Եգիպտոսում թագավորեց հիսուն տարի[^89]։ Այդ տարիներին նա հետևյալ գործերը կատարեց։ Եթե որևէ եգիպտացի հանցավոր էր դառնում, ապա նրան չէր կարելի սպանել։ Նա իր գործած հանցանքի ծանրության համապատասխան դատապարտվում էր հողային աշխատանքներ կատարելու այն քաղաքում, որտեղից ինքը սերում էր։ Այսպիսով, քաղաքները առավել վեր խոյացան, քան առաջ։ Քանզի նախկինում հողաթմբերը կառուցվել էին Սեսոսարիսի օրոք ջրանցքները փորող աշխատողների ձեռքով, իսկ այժմ, եթովպացու օրոք, դրանք բարձրացվում էին առավել ևս։ Եգիպտոսում թեև այլ քաղաքներ ևս կառուցվել են բարձր (հողաթմբի վրա), բայց, իմ կարծիքով, ամենանշանակալից հողաթումբը Բուբաստիս քաղաքում է։ Այստեղ է գտնվում Բուբաստիս (դիցուհու) առավել հայտնի տաճարը։ Թեև կան ուրիշ ավելի ընդարձակ և ավելի շքեղ տաճարներ, բայց ոչ մեկը դիտողի աչքին այնքան հաճելի չի թվում, ինչքան այս մեկը։ Իսկ Բուբաստիսր հունարենում կլինի Արտեմիս։

__138.__ Բուբաստիսի տաճարն այսպիսին է։ Մուտքից բացի, մնացած սրբավայրն ամբողջությամբ կղզի է։ Նեղոսից երկու ջրանցք մոտենում են այնտեղ իրար, բայց չեն միանում, այլ ամեն մեկը Քոսում է մինչև սրբավայրի մուտքը, մեկը հոսում է սրբավայրի այս կողմով, մյուսը՝ այն կողմով։ Յուրաքանչյուր ջրանցք հարյուր ոտնաչափ լայնություն ունի և ծառապատ է։ Նախադուռը տասը գրկաչափ է՝ զարդարված վեց կանգունաչափ հիանալի պատկերներով։ Սրբավայրը գտնվում է քաղաքի մեջտեղում և երևում է բոլոր կողմերից։ Քանի որ քաղաքը բարձրացել է հողաթմբի պատճառով, իսկ սրբավայրը մնացել է իր նախկին դիրքում, ապա այն տեսանելի է դրսից։ Այն շրջափակված է քանդակազարդ պատերով, իսկ ներսում տնկած հսկա ծառերի պուրակ է։ Մուտքից սալարկած ճանապարհ է սկսվում՝ գրեթե երեք ասպարեզ երկարությամբ, որը քաղաքային հրապարակի միջով տանում է դեպի արևելք։ Ճանապարհի լայնքը չորս պլեթրոն է, որից այս ու այն կողմ բարձրանում են երկնահաս ծառեր։ Այդ ճանապարհը, տանում է դեպի Հերմեսի սրբավայրը։ Այդպիսին է ահա այդ սրբավայրը։

__139.__ Եգիպտոսի ազատագրվելը եթովպացուց, ինչպես պատմեցին քրմերը, այսպես է կատարվել։ Եթովպացին փախել է երկրից իր տեսած երագի պատճառով։ Երազում նա տեսել է, թե մի մարդ կանգնած նրա առաջ խորհուրդ է տալիս նրան՝ հավաքել Եգիպտոսի բոլոր քրմերին և նրանց յուրաքանչյուրին մեջտեղից երկու կես անել։ Այս երազը տեսնելով, նա ասում է, որ աստվածները, ըստ երևույթին, այդ ցուցումով նրան մղում են անարգելու սրբավայրերը և դրանով իսկ գրգռելու աստվածների և մարդկանց զայրույթն իր դեմ։ Բայց ինքը, ասում է, այդպես չի վարվի, այլ, ընդհակառակը, կհեռանա երկրից, քանի որ պատգամախոսի կողմից Եգիպտոսի վրա իր տիրապետության սահմանված ժամանակը լրացել է։ Քանզի երբ դեռ ինքը Եթովպիայում էր, պատգամախոսը, որին հարցմունքով դիմում են եթովպացիները, գուշակել էր, թե ինքը Եգիպտոսում կիշխի հիսուն տարի։ Եվ ահա, քանի որ այդ ժամանակը լրացել էր և Սաբակոսը ինքը ևս տագնապել էր երազից, հոժարակամ հեռանում է Եգիպտոսից։

__140.__ Պատմում են, թե Եգիպտոսից եթովպացու մեկնելուց անմիջապես հետո թագավորել է կույրը, վերադառնալով ճահճուտներից, որտեղ նա մնացել էր հիսուն տարի և այդ ընթացքում նա, մոխիր ու հող թափելով, կղզի էր առաջացրել։ Քանզի ուտեստից բացի, որը եգիպտացիները, եթովպացուց ծածուկ, բերում էին նրան, նա պարտադրել էր նրանց իբրև ընծա բերել իրեն նաև մոխիր։ Այս կղզին, մինչև Ամյուրտայոսի թագավորության տարիները, ոչ ոք չէր կարողացել հայտնաբերել։ Ամյուրտայոսին նախորդած թագավորներն ավելի քան յոթը հարյուր տարի ապարդյուն փնտրեցին այդ։ Իսկ այդ կղզու անունն է Ելբո և երկարությունն ու լայնքը՝ տասական ասպարեզ։

__141.__ Սրանից հետո թագավորել է Հեփեստոսի քուրմը, որի անունը եղել է Սեթոս։ Նա անմտորեն արհամարհել է եգիպտական ռազմիկներին, կարծելով, թե երբեք նրանց կարիքը չի ունենա։ Նրանց այլ անարգանքներ հասցնելուց բացի, խլում է այն հողերը, որ նախկին թագավորները պարգևել էին՝ յուրաքանչյուրին տասներկու արուրա[^90] ընտիր հողակտոր։ Այս բանից հետո մեծ զորքով Եգիպտոս է արշավում արաբների և ասորեստանցիների թագավոր Սանաքարիբը[^91]. և ահա եգիպտական ռազմիկները հրաժարվում են Սեթոսին օգնելուց։ Քուրմը հուսահատության մատնվելով, մտնում է տաճար և աստծու արձանի առաջ դառնորեն գանգատվում իրեն սպառնացող վտանգի համար։ Մինչ նա ողբում էր, նրա քունը տանում է և նրան երազում թվում է, թե աստված ներկայանալով, քաջալերեց իրեն, ասելով, թե արաբների զորքին դիմադրելիս ինքը ոչ մի աղետի չի ենթարկվելու. քանզի աստված ինքը օգնություն է ուղարկելու։ Հավատալով այս երազին, նա իր հետ վերցնում է իրեն հետևել ցանկացող եգիպտացիներին և բանակ դնում Պելուսիոնում. քանզի այստեղ էր Եգիպտոսի մուտքը։ Այսուհանդերձ, ռազմիկներից ոչ ոք չհետևեց նրան, այլ միայն խանութպանները և արճեստավորները և շուկայի մարդիկ։ Նրանց այստեղ հասնելուց ճետո, գիշերվա ընթացքում թշնամու զորքերի վրա դաշտային մկներ են հարձակվում, որոնք ուտում են նրանց կապարճները, աղեղները, ինչպես նաև վահանների բռնակները, այնպես, որ հաջորդ օրը թշնամու զորքը փախչում է անզեն և շատերը սպանվում են[^92]։ Եվ այժմ Հեփեստոսի տաճարում կանգնած է այդ թագավորի քարե արձանը, ձեռքին մուկ բռնած, արձանի վրա կա հետևյալ մակագրությունը. «Նայիր ինձ և բարեպաշտ եղիր»։

__142.__ Աճա այս ամբողջ ընթացքում եգիպտացիները և նրանց քրմերը ինձ հաղորդեցին հնօրյա ժամանակների պատմությունը, նշելով, որ Եգիպտոսի առաջին թագավորից մինչև Հեփեստոսի այս քուրմը, որը վերջին թագավորն է եղել, անցել է երեք հարյուր քառասուն և մեկ սերունդ, այդ ժամանակի ընթացքում եղել են նույն թվով քրմապետեր և թագավորներ։ Արդ, մարդկանց երեք հարյուր սերունդը հավասարվում է տասը հազար տարվա. քանզի մարդկանց երեք սերունդը հարյուր տարի է։ Երեք հարյուրից բացի մնացած քառասուն և մեկ սերունդը ևս հավասարվում է հազար երեք հարյուր քառասուն տարվա։ Ուստի, ինչպես պատմեցին քրմերը, տասնմեկ հազար երեք հարյուր քառասուն տարվա ընթացքում Եգիպտոսում երբեք չեն թագավորել մարդկային կերպարանք ունեցող աստվածներ. այդպիսի բան չի եղել նաև ո՛չ դրանից առաջ, ո՛չ իսկ դրանից հետո։ Այդ ժամանակի ընթացքում, ասացին նրանք, արևը չորս անգամ ծագել է ոչ իր սովորական տեղից, երկու անգամ ծագել է այնտեղից, ուր մայր է մտնում, և երկու անգամ մայր է մտել այնտեղ, որտեղից այժմ ծագում է։ Եվ այդ ամենից Եգիպտոսում ոչինչ չի փոխվել, ոչ երկրի բերքատվությանը վերաբերող, ոչ գետի բնույթի մեջ, ոչ իսկ հիվանդությունների և մահացությունների առումով։

__143.__ Մի անգամ պատմիչ[^93] Հեկատեոսը[^94] այցելելով Թեբե, իր տոհմագրությունն է անում (քրմերին) և իր ծագումը բխեցնում տասնվեցերորդ նախնուց, որը, ինչպես ինքն է ասում, աստված է եղել։ Այնժամ Զևսի քրմերը նրա հետ վարվեցին այնպես, ինչպես և ինձ հետ, թեև ես նրանց իմ տոհմագրությունը չէի արել։ Նրանք ինձ առաջնորդեցին (տաճարի) վիթխարի դահլիճից ներս և ցույց տվեցին փայտե հսկա արձաններ, որոնց թիվն այնքան էր, ինչքան արդեն ասել եմ։ Յուրաքանչյուր քրմապետ, դեռևս կենդանության օրոք, այնտեղ կանգնեցրել է իր արձանը։ Եվ ահա, նրանք թվարկում և մեկը մյուսի ետևից ցույց էին տալիս արձանները, նշելով որ որդին (քրմությունը) ժառանգել է հորից։ Այդպես նրանք հերթականությամբ անցնում էին բոլոր արձանների առջևից, սկսելով վերջին մահացածի արձանից, մինչև որ ցույց տվեցին բոլոր արձանները։ Եվ ահա, երբ Հեկատեոսը իր տոհմագրությունը տալով, իր ծագումը բխեցնում է տասնվեցերորդ նախնուց, որը, իբր, աստված էր եղել, նրանք հակադրում են դրան իրենց տոհմագրությունը, ժխտելով աստծուց մարդու սերած լինելու նրա տեսակետը։ Նրանք հակադրում են իրենց տոհմագրությունը, նշելով, որ այդ հսկա արձաններից յուրաքանչյուրը պիրոմիս[^95] է, պիրոմիսի որդի։ Նրանք ցույց են տալիս երեք հարյուր քառասուն և հինգ արձան, ընդ որում միշտ պիրոմիսը սերում էր պիրոմիսից, բայց ոչ մի դեպքում նրանց սերումը չէին բխեցնում ո՛չ աստվածներից, ո՛չ հերոսներից։ Պիրոմիս հունարենում նշանակում է գեղեցիկ, առաքինի մարդ։

__144.__ Այսպես ահա, քրմերը ցույց տվեցին նրանց պատկերները, որոնք բոլորն էլ այդպիսի մարդիկ են եղել, բայց ոչ երբեք աստվածներ։ Այս մարդկանցից առաջ Եգիպտոսում իշխել են աստվածներ, որոնք չեն ապրել մարդկանց հետ համատեղ։ Նրանցից մեկը միշտ եղել է հզորագույնը բոլորից։ Սրանց մեջ Եգիպտոսի վերջին թագավորը եղել է Հորոսը՝ Օսիրիսի որդին, որին հելլեններն անվանում են Ապոլլոն։ Սա, տապալելով Տյուփոնին, դառնում է վերջին աստված-թագավորը։ Իսկ Օսիրիսը հունարենում Դիոնիսոսն է։

__145.__ Հելլենների մոտ ամենակրտսեր աստվածները համարվում են Հերակլեսը, Դիոնիսոսը և Պանը. մինչդեռ եգիպտացիների մոտ Պանը, ընդհակառակը, հնագույնն է այս աստվածներից և առաջին համարված ութ աստվածներից մեկը. Հերակլեսը պատկանում է երկրորդ համարված տասներկու աստվածների թվին, իսկ Դիոնիսոսը՝ երրորդ սերնդին, որոնք սերվել են տասներկու աստվածներից։ Թե քանի՞ տարի է եղել, եգիպտացիների պատմելով, Հերակլեսի և Ամասիս թագավորի միջև, արդեն ասել եմ[^96]։ Պանի մասին պատմում են, թե նա շատ ավելի վաղ է եղել, իսկ Դիոնիսոսից հետո անցել է պակաս ժամանակ։ Նրանք հաշվում են, թե Դիոնիսոսից մինչև Ամասիս թագավորը անցել է մեկ բյուր և հինգ հազար տարի։ Եգիպտացիները պնդում են, թե այդ ամենը հաստատ գիտեն, քանի որ իրենք միշտ հաշվում են և արձանագրում տարիները։ Արդ, Դիոնիսոսը, որին համարում են Կադմոսի դուստր Սեմելեի որդին, եղել է ինձանից առավելագույնը հազար վեց հարյուր տարի առաջ. Հերակլեսը, Ալկմենեի որդին՝ ինը հարյուր տարի առաջ. իսկ Պանից՝ Պենելոպեի որդուց, (հելլեններն ասում են, թե Պանի ծնողները եղել են Հերմեսը և Պենելոպեն), անցել է ավելի պակաս, քան Տրոյական պատերազմի ժամանակից, շուրջ ութ հարյուր տարի։

__146.__ Արդ, Պանի և Գիոնիսոսի վերաբերյալ կարելի է ընդունել այս երկու զրույցներից որևէ մեկը, իսկ ես արդեն իմ կարծիքը ասել եմ։ Հիրավի, եթե Ամփիտրիոնի որդի Հերակլեսի նման Դիոնիսոսը, Սեմելեի որդին և Պանը, Պենելոպեի որդին, նույնպես հայտնի են դարձել և ապրել Հելլադայում, ապա կարելի է ասել, որ նրանք ևս (Հերակլեսի նման) եղել են մարդիկ և կրել են ավելի վաղ աստվածների անուններ։ Այսուհանդերձ, հելլենները պատմում են, թե Դիոնիսոսը ծնվելիս, Զևսը նրան իսկույն կարել է իր ագդրի մեջ և տարել Նյուսա, որը գտնվում է Եգիպտոսից վերև, Եթովպիայում. իսկ Պանի մասին ոչինչ չունեն պատմելու, թե նրա ծնունդից հետո ի՛նչ կատարվեց նրա հետ։ Ուստի ես համոզված եմ, որ հելլեններն այդ երկու աստվածների անունները իմացել են ավելի ուշ, քան մյուս աստվածներինը, և նրանց ծնունդը վերագրել են այն ժամանակին, երբ իմացել են նրանց մասին։

__147.__ Այս ամենը ինձ պատմել են եգիպտացիները։ Այժմ կպատմեմ այն, ինչ ինձ հաղորդել են ուրիշները և դրանց համաձայնվել են նաև եգիպտացիները. այդ ամենին կավելացնեմ նաև իմ սեփական դիտումները։ Երբ եգիպտացիները ազատություն են ձեռք բերում, Հեփեստոսի քրմի թագավորելուց հետո, քանի որ նրանք չէին կարող ապրել առանց թագավորի, ամբողջ Եգիպտոսը տասներկու մասի բաժանելով, կարգում են տասներկու թագավոր։ Սրանք իրար միջև ամուսնությունների միջոցով բարեկամություն հաստատելով, այնպիսի կարգեր են սահմանում, որ հետայսու չտապալեն իրար և իրարից հողեր չխլեն, այլ լինեն լավ բարեկամներ։ Խստորեն պահպանվող այսպիսի կարգեր հաստատելու պատճառը եղել է հետևյալը։ Երբ նրանք հաստատել էին իրենց իշխանությունը, նրանց պատգամ է տրվում, թե նրանցից նա, ով պղնձե գավաթով հեղում կկատարի Հեփեստոսի տաճարում, կթագավորի ամբողջ Եգիպտոսի վրա։ Ուստի և բոլոր այս թագավորները միասին էին հավաքվում տաճարում (զոհաբերության համար) ։

__148.__ Եվ ահա նրանք որոշում են ընդհանուր հիշատակ թողնել. որոշելուց hետո, Մոյրիս լճից վերև, այսպես կոչված, Կոկորդիլոսների քաղաքի մոտ, կառուցում են լաբիրինթոս։ Ես այն տեսել եմ. այն վեր է ամեն մի նկարագրությունից։ Եթե ի մի հավաքենք հելլենների կառուցած բոլոր պարիսպները և կարևոր կառույցները, ապա դրանք պակաս աշխատանք և միջոցներ խլած կլինեն, քան այս լաբիրինթոսը, թեև Եփեսոսում և Սամոսում գտնվող տաճարները[^97] նշանակալից են։ Անշուշտ, բուրգերը ևս վեր են ամեն մի նկարագրությունից և դրանցից յուրաքանչյուրը նույնպես արժանի է հելլենական շատ և խոշոր կառույցներին, բայց այս լաբիրինթոսը գերազանցում է մինչև իսկ այդ բուրգերին։ Այնտեղ կա տասներկու ծածկած բակ, դեմ դիմաց կառուցված դարպասներով, որոնցից վեցը ուղղված են դեպի հյուսիս, վեցը՝ դեպի հարավ, ընդ որում դարպասները հարում են իրար։ Դրսից դրանց եզերում է մեկ միասնական պարիսպ։ Պարսպից ներս կան երկու տիպի սենյակներ, մի մասը ստորգետնյա, մյուս մասը՝ վերգետնյա, թվով երեք հազար, այսինքն՝ յուրաքանչյուր տիպից՝ հազար հինգ հարյուրական։ Վերգետնյա սենյակները ես տեսել եմ, շրջելով դրանց մեջ, և պատմում եմ իբրև ականատեսի, իսկ ստորգետնյա սենյակների մասին միայն լսածներս եմ պատմում։ Քանզի եգիպտացի վերակացուները ոչ մի կերպ չուզեցին դրանք ցույց տալ, ասելով, թե այնտեղ գտնվում են այս լաբիրինթոսը կառուցած թագավորների, ինչպես և սրբազան կոկորդիլոսների դամբարանները։ Ուստի և այդ ստորգետնյա սենյակների մասին պատմում եմ իմ լսածի հիման վրա. իսկ իմ տեսած վերգետնյա սենյակները համարում եմ մարդկային գործերը գերազանցող (կառույց)։ Սենյակները միացնող ուղիները և բակերի միջով գնացող ոլորապտույտ անցումները բազմազան լինեյով, անհատնում հիացմունք են առաջացնում։ Բակերից անցնում են սենյակները, սենյակներից՝ սյունասրահ, այստեղից՝ դարձյալ սենյակները և սենյակներից՝ դարձյալ մյուս բակերը։ Ամենուրեք ծածկը քարակերտ է, պատերի նման, իսկ պատերը ծածկված են բազմաթիվ քանդակներով։ Բակերից յուրաքանչյուրը բոլորված է սյուներով, որոնք գեղեցկապես շարված են սպիտակ քարով։ Լաբիրինթոսի ծայր անկյանը հետևում է բուրգ, որի բարձրությունը քառասուն գրկաչափ է։ Բուրգի վրա քանդակված են կենդանիների խոշոր պատկերներ։ Կառուցված է նաև դեպի բուրգը տանող ստորգետնյա ուղի։

__149.__ Այսպիսին է այդ լաբիրինթոսը, բայց առավել մեծ հրաշք է թվում Մոյրիս կոչված լիճը, որի ափին կառուցված է այս լաբիրինթոսը։ Լճի շրջագիծը երեք հազար վեց հարյուր ասպարեզ է. այն է՝ վաթսուն պարան, այսինքն՝ հավասար է Եգիպտոսի ծովափի երկարությանը։ Լիճը երկարությամբ ուղղված է հյուսիսից հարավ, ամենախորունկ կետը հիսուն գրկաչափ խորություն ունի։ Այն, որ լիճը ձեռակերտ է և փորված՝ բացահայտ է։ Լճի մեջտեղում կա երկու բուրգ, որոնցից յուրաքանչյուրը բարձրանում է ջրից հիսուն գրկաչափ վեր. նույնքան էլ կառուցված է ջրի տակ։ Յուրաքանչյուրի կողքին կա գահին նստած քարե հսկա արձան։ Այսպիսով, բուրգերը հարյուր գրկաչափ բարձրություն ունեն, իսկ հարյուր գրկաչափը ուղիղ հավասար է վեց պլեթրոնանոց մեկ ասպարեզի. քանզի մեկ գրկաչափը հավասար է վեց ոտքի կամ չորս կանգունի, իսկ ոտքը հավասար է չորս ափի[^98], իսկ կանգունը՝ վեց ափի։ Լճի ջուրը տեղի ակունքներից չէ, քանի որ երկիրը խիստ անջուր է, այլ ջրանցքի միջոցով բերված է Նեղոսից. վեց ամիս ջուրը հոսում է դեպի լիճը, իսկ վեց ամիս՝ ետ դեպի Նեղոս։ Ջուրը արտահոսելիս կատարված ձկան որսը թագավորական գանձարանին տալիս է օրական մեկ արծաթ տաղանդ եկամուտ, իսկ ներհոսելիս՝ քսան մինա[^99]։

__150.__ Տեղաբնիկները պատմում են, թե այս լիճը ստորգետնյա ելք ունի լիբիական Սյուրտիսում. այն գետնի տակով հոսում է երկրի միջով, Մեմփիսից վերև գտնվող լեռան մոտով։ Ոչ մի տեղ փորվածքից դուրս բերված հող չտեսնելով, ես հետաքրքրվեցի և լճի մոտակայքում ապրողներին հարցվեցի, թե որտե՞ղ է դուրս բերված հողը։ Նրանք պատմեցին, թե որտեղ է տարված հողը և ինձ միանգամայն համոզեցին, քանզի ես լսել էի, որ Ասորեստանի Նինոս քաղաքում ևս այդպիսի բան կատարվել էր։ Գողերը միտք են հղանում կողոպտել ստորգետնյա գանձատներում Նինոսի որդի Սարդանապալոսի պահած գանձերը։ Արդ, նրանք սկսում են ստորգետնյա անցք փորել իրենց տնից դեպի թագավորական պալատը։ Փորելու ընթացքում դուրս եկած հողը նրանք գիշերները թափում են Նինոսի մոտով հոսող Տիգրիս գետը, մինչև որ իրագործում են իրենց մտադրությունը։ Ինձ պատմեցին, թե այսպես է փորվել նաև Եգիպտոսի այս լիճը, այն տարբերությամբ, որ աշխատել են ոչ թե գիշերը, այլ ցերեկը։ Դուրս բերված հողը եգիպտացիները տարել են Նեղոս, որը, բնականաբար, կընդուներ այն և կտաներ իր հոսանքով։ Այս լիճն, ահա, փորվել է այս եղանակով։

__151.__ Արդ, տասներկու թագավորները իշխում էին արդարացի։ Մի անգամ, սակայն, երբ զոհաբերություն էին անում Հեփեստոսի տաճարում և տոնախմբության վերջին օրը պետք է ճեղում կատարեին, քրմապետը բերում է նրանց ոսկե բաժակները, որոնցով սովորաբար նրանք ճեղում էին կատարում, և սխալմամբ, տասներկուսի փոխարեն, բերում է տասնմեկ բա՛ժակ։ Այնժամ նրանցից վերջին կանգնածը, Պսսւմմետիքոսը, քանի որ նրան ՛բաժակ չէր արվել, իր գլխից վերցնում է պղնձե սաղավարտը և դրանով ճեղում կատարում։ Այդ ժամանակ բոլոր թագավորները նույնպես կրում ձին սաղավարտ և այդ պաճին դրանք դրել էին իրենց գլխին։ Արդ, Պսսւմ-մետիքոսը, աոսւնց որևէ նենգ մտադրության, մեկնում է իր սաղավարտը։ Բայց մյուսները նկատում են Պսամմետիքոսի արարքը և, հիշելով պսւա-ղամախոսի գուշակությունը, թե՝ պղնձե բաժակով ճեղում կատարողը պետք % դաոնա ճամայն Եգիպտոսի թագավորը, այդուհանդերձ որոշում են չըս-պսւնել Պսամմետիքոսին, քանի որ ճարցնելով համոզվել էին, որ նա այդպես արել էր բոլորովին էլ ոչ կանխամտածված։ Բայց և այնպես նրանք վճոում էն զրկել նրան իր տիրույթների մեծագույն մասից և քշել երկրի ճաճճային •ցածրավայրերը, արգելելով շփվել մնացած Եգիպտոսի ճետ։

1օ2. Այս Պսամմետիքոսը դեոևս նախկինում փախել էր Սիրիա՝ Սաբա-կոսի ձեռքից, որը սպանել էր իր ճորը՝ Նեկոսին։ Հետագայում, երբ եթով-՛սլացին, իր տեսած երագից մղված, ճեոանում է (Եգիպտոսից), Սաիսյան ֊մարզում բնակվող եգիպտացիները նրան վերադարձնում են։ Այժմ, արդեն թագավոր դաոնալուց ճետո, երկրորդ անգամ նա ստիպված է լինում պղնձե սաղավարտի պատճաոով տասնմեկ թագավորների ձեռքից փախչել ճահճային ցածրավայրերը։ Նա նրանց կողմից անարգված զգալով, մտածում է վրեժ լուծել իրեն ճալածողներից։ Նա ճարցում է ուղարկում Pnium քաղաքում գտնվող Լետոյի պատգամախոսին, որտեղ գտնվում է Եգիպտոսի ամե-էաճշմսւրտաիտս պաագամատունը։ Այնտեղից ստսւցվամ է պատգամ, թե ճատուցումը կգա ծովից, երբ կճայտնվեն պղնձե մարդիկ։ Իսկ Պսամմետի-քոսը երբեք չէր ուզում ճավատալ, թե պղնձե մարդիկ կգան իրեն օգնության։ Puijg չանցած շատ ժամանակ, ճոնիացի և կարիացի մարդկանց, ՛որոնք նավարկում էին կողոպուտի նպատակով, (հողմերը) քշեցին Եգիպ՛տոս։ Երբ նրանք, պղնձե զենքերով զենված, ափ են դուրս գալիս, ոմն

շ48 ՀԵՐՈԴՈՏՈՍ

եգիպտացի, որը նախկինում երբեք չէր տեսել պղնձե հանդերձանքով զինված մարդկանց, դալիս է հահհուսւ ցածրավայրերը և հաղորդում Պսսւմմե-տիքոսին, թե պղնձե մարդիկ եկել են ծովից ե. ամայացնում են դաշտերը։ Պսամմետիքոսը հասկանում է, որ կատարվում է պատգամսւխոսի գուշակությունը. ուստի և. նա բարեկամություն է հաստատում հոնիացիների ու կա-րիացիների հետ, ու մեծ խոստումներով համոզում նրանց միանալ իր հետ։ Նրանց համոզելուց հետո, իր եգիպտացի կողմնակիցների հետ և այս դաշնակիցների օգնությամբ տապալում է տասնմեկ թագավորներին։

153. Դաոնալով համայն Եգիպտոսի տերը, Պսամմետիքոսը Մեմփի-սում կաուոցում է Հեփեստոսի սրբավայրի՝ դեպի հարավ նայող նախադուռը. բացի այդ, նախադասն դիմաց Ապիսի100 համար կառուցում է բ*“կ, որտեղ խնամում են Ապիսին, երբ այդ կենդանին հայտնվում է։ Այդ բակը եզերված է քանդակազարդ սյունաշարով։ Սյուների փոխարեն բակը պահում են տասներկու կանգուն բարձրություն ունեցող հսկա արձաններ։ Ապի-սը հունարեն կոչվում է Եպափոս։

154. Իսկ հոնիացիներին ե կարիացիներին, որոնք գործակցել էին իրեն,. Պսամմետիքոսը հողակտորներ է պարգևում՝ բնակվելու համար, իրար դիմաց, Նեղոսի այս և այն ափին։ Այդ բնակավայրերը կոչվեցին Բանակսւ-տեղիք։ Այդ հոդերից բացի նա պարգևում է այն ամենը, ինչ խոստացել էր։ Նրանց հանձնում է նաև եգիպտացի աղաների՝ հունարեն սովորեցնելու համար։ Լեզուն սովորած այդ ադաներից էլ սերվել են սւ|ժմ Եգիպտոսում գտնվող թարգմանիչները։ Հոնիւսցիներբ և կւսրիացիները երկար բնակվեցին այս վայրերում, որոնք գտնվում են ծովափին մոտ, Pnipuiuuihu քաղաքից փոքր ինչ ներս, Նեդոսի Պելուսյան կոչված գետաբերանի վրա։ Հետագայում Ամասիս թագավորը նրանց տեղահանելով այնտեղից, բնակեցնում է Մեմփիսում, դարձնելով իր պահակազորը եգիպտացիների դեմ։ Նրսւնջ Եգիպտոսում հաստատվելուց հետո հելլենները, շփվելու) եգիպտացիների հետ, հշգրիտ տեղեկություններ ունեն Եգիպտոսում կատարված բոլոր դեպքերի մասին, սկսած Պսամմետիքոսից մինչև հետագա ժամանակները, քանզի նրանք Եգիպտոսում բնակեցված առաջին այլալեզուներն էին։ Այն. վայրերում, որտեղից նրանք տեղահանվեցին, դեոևս իմ ժամանակ էլ մնացել են նավակայանները և բնակարանների մնացորդները։

155. Այսպես, ահա, Պսամմետիքոսը դաոնում է Եգիպտոսի տիրակալ։ Ես արդեն բազմիցս հիշատւսկել եմ Եգիպտոսի պատգամատան մասին,, իսկ այժմ ուզում եմ հանգամանորեն պատմել այդ հիշարժան վայրի մասին։ Եգիպտական այդ պատգամաաունը գտնվում է Լեաոյի տահսւրում, կառուցված ծովափից նավով գետն ի վեր բարձրանալիս Նեղոսի Սեբեն-նյոսոյսւն կոչված գետաբերանի վրա գտնվող խոշոր քաղաքում։ Այդ քա-

ԳԻՐՔ ԵՐԿՐՈՐԴ 149’

ղսւքլւ, որտեղ գտնվում է պատգամատունը, կոչվում է Pnium. այղ մասին արդեն ասել եմ։ Այդ Rntuin քաղաքում կա Ապոլլոնի ե. Աոոեմիսի սրբա-վաււ֊լւ, ինչպես նաև. Լետոյի այս տահւսրը, որում էլ գտնվում է պատգսւ-մատունը։ Այն շատ մեծ է, իսկ նրա նսփւադուոլւ տասը գրկաչափ բարձրություն ունի։ Բայց ես կնշեմ այն, ինչի տեսքը ինձ բոլորից առավել հիացմունք սյատհաոեց։ Այդ սրբավայրում գտնվում է Լետոյի տահարը, որը կառուցված է միակտուր ժայռաբեկորից։ Նրա յուրաքանչյուր պատի երկարությունը ե. բարձրությունը հավասարապես քառասուն կանգուն է։ Տսւ-հսւրի ծածկը կագմում է մեկ ուրիշ ժայռաբեկոր, չորս կանգուն v ելուստ կագմող քիվով։

156. Այսպիսով, այդ սրբավայրում ամենահրաշալի բանը, որ կարելի է տեսնել, այս տաճարն է. երկրորդ (հրաշալիքը) Քեմմիս կոչվող կղզին է։ Այն գտնվում է մեծ և. խորունկ լճում, Բոսռոյի սրբավայրի կողքին։ Ե-գիպտացիները ասում են, թե այդ կղգին լողացող է։ Ես, իհարկե, չեմ տեսել, որ այն լողսւր կամ շարժվեր, ուստի և զարմացա, լսելով, որ կղգին կարող է իսկապես լողալ։ Նրա վրա գտնվում է Ապոլլոնի մեծ տաճարը, այնտեղ կա նաև. երեք զոհասեղան, կղզու վրա աճում են նաև մեծ թվով արմավենիներ և շատ այլ մրգատու և անպտուղ ծառեր։ Եգիպտացիները հետևյալ զրույցն են հաղորդում այս լողացող կղզու մասին, որը նախկինում լողացոդ չի եդել։ Երբ Լետոն՝ ութը հնագույն աստվածներից մեկը,, բնակվում էր Pnium քաղաքում, որտեղ և այժմ գտնվում է նրա պատգամատունը, Իսիսը նրա խնամքին է հանձնում Ապոլլոնին։ Լեսան, պսւսւըս-պարելով նրան այս լողացող կոչված կղզում, նրան փրկում է ա|ն ժամանակ, երբ ամենուրեք որոնող Տյուփո&ը գալիս է այնտեղ, փնտրելով Սսիրի-սհ որդուն։ Ինչպես պատմում են եգիպտացիները, Ապոլլոնը և Արտեմիսը. Դիոնիսոսի և Իսիսի զավակներն են եղել, իսկ Լետոն՝ նրանց խնամողն ու փրկարարը։ Եգիպտացիները Ապոլլոնին անվանում են Հորոս, Դեմետրային՝ Իսիս, Արտեմիսին՝ Բուբաստիս։ Այս, և ոչ թե մեկ ուրիշ զրույցից էլ Եվփո-րիոնի որդի էսքիլոսը101 վերցրել է այն, ինչը ես պատմում եմ և ինչը չկա՛ նախորդ պոետներից որևէ մեկի գործերում։ Նա Արտեմիսին ներկայացնում է որպես Դեմետրսւյի դուստր։ Վերոհիշյալ պատճառով էլ, պատմում են նրանք, կղզին դաոնում է լողացող։ Այս է այդ զրույցը։

157. Պսամմետիքոսը Եգիպտոսում թագավորում է հիսուն և չորս տա* րի, որից քսսւն և ինը նա նստած պաշարում է Սիրիայի խոշոր քաղաք Ազոտոսը, մինչև որ գրավում է այն։ Ինձ հայտնի քաղաքներից և ոչ մեկը այնքան երկար չի դիմացել պաշարման, ինչքան Ազոտոսը։

158. Պսամմետիքոսի որդին էր Նեկոսը, որր թագավորել է Եգիպտոսում։ Սա առաջինն էր, որը ձեռնարկել է Կարմիր ծով տանող ջրանցքդ

փորել. հետագայում այն շարունակել է պարսիկ Դարեհը։ Այդ ջրանցքի երկարությունը չորս օրվա նավարկման ուղի է. իսկ լայնքը փորված է այնքան, որ երկու տրիերա102 կարոդ էին իրար կողքի նավարկել։ Ջրանցքի ջուրը հանված է Նեղոսից, Րուբաստիս քաղաքից քիշ վերև։ Այնուհետև ջրանցքը անցնում է Արաբիսւյի Պատումոս քաղաքի մոաով և թափվում կարմիր ծով։ Ջրանցքը նախ կարում է եգիպտական դաշտավայրի Արա-բիսւյին Տարող մասը, այս ցածրավայրից վերԱ ձգվում է Մեմփիսի լեոը, որտեղ ե գտնվում են քարհանքերը։ Արդ, ջրանցքն այս լեոան ստորոտով երկար ձգվում է արևմուտքից արևելք, այնուճետև թեքվում և կիրհի միջով գնում դեպի հարավ ու դուրս գալիս Արաբական ծոց։ Ամենակարն և ամե-նաուղիղ ճանապարհը Հյուսիսային ծովհց դեպի Հարավային ծով, որը կոչվում է նաև Կարմիր ծով, այսինքն, Եգիպտոսի և Սիրիայի սահմանին գտնվող Կասիոն լեոից մինչև Արաբական ծոցը, հավասար է ուղիղ հազար ասպարեգի։ Սա ամենակարճ հանապարհն է. մինչդեո ջրանցքը շատ ավելի երկար է՝ ոլորապտույտ լինելու պատճառով։ Նեկոս թագավորի օրոք այս ջրանցքը փորելիս մահացել է տասներկու բյուր մարդ։ Նեկոսը ընդհատել է ջրանցքի կառուցումը, անսալով պատգամատան գուշակությանը, թե նա այդ գործը կատարում է հօգուտ բարբարոսի։ Եգիպտացիները բարբարոս կոչում են նրանց, ովքեր չեն խոսում իրենց լեգվով։

159. Այսպիսով, Նեկոսը ընդհատում է ջրանցքի կառուցումը և պատրաստվում արշավանքի։ Նա կառուցում է տրիերսւներ և՝ Հյուսիսային ծովում, և՝ Կարմիր ծովի Արաբական ծոցում, որտեղ դեոևս երևում են նավակայանները։ Անհրաժեշտության դեպքում Նեկոսը միշտ օգտագործում էր դրանք և իր գորքով արշավելով, Մագդոլոսում հաղթում սիրիացիներին, իսկ հաղթանակից հետո գրավում է սիրիական խոշոր քաղաք Կադւուտիսը։ Եվ այն գենքերը, որոնցով ինքը տարել էր այդ հաղթանակները, նա ձոնում է Ապոլլոնին, ուղարկելով դրանք Միլետում գտնվող թրւսնքիդների տաճարին։ Այնուհետև, ընդամենը տասնվեց տարի թագավորելուց հետո, նա վախճանվեց, իշխանությունը հանձնելով իր որդի Պսսւմմիսին103։

160. Այս Պսամմիսի թագավորության ժամանակ Եգիպտոս են ժամանում էլեյսւցվոց104 հրեշտակները, որոնք հպարտանում էին, որ իրենք հիմ-նադրել են օլիմպիական մրցումներն աշխարհում ամենաարդար և ամենա-գեղեցիկ օրենքների հիման վրա։ Նրանք պնդում էին նաև, որ նույնիսկ եգիպտացիները, որոնք աշխարհում ամենսփմաստուններն են, չէին կարող դրանից լավը մտահղանալ։ Արդ, երբ էլեյացիները, ժամանելով Եգիպտոս, հայտնում են իրենց գալու նպատակը, թագավորն իր մոտ է հրավիրում եգիպտացիների ամենաիմաստուններին։ Եգիպտացիները, հավաքվելով, հարցնում են էլեյացիներին, թե ինչպիսի1* կարգեր են սահմանված այդ մըր-

ԳԻՐ* *ՐԿՐ11 1*Գ 151

ցումների սւոթիվ։ էլեյացիներն ամեն ինչ պատմելուց հեաո ավելացնում են, թե եկել են իմանալու, արդյո՞ք եգիպտացիները կարոդ են մաածե| ավելի արդարացի կարգ տւ կանոնի մասին։ Իմաստունները, խորհրդսւկցե-լուց հետո, հարցնում են էլեյսւցիներին, թե արդյո՞ք իրենց քաղաքացիները ևս մասնակցում են այդ մրցումներին։ Նրանք պատասխանում են, թե էլեյացիները ևս կարոդ են դուրս գալ մրցման, ինչպես 1ւ բոլոր մյուս հելլենները։ Եգիպտացիները աոսւրկում են, թե այդպիսի կարգ սահմանելով, նրանք մեղանչում են արդարության դեմ։ Քանդի անհնար է, որ չպսւշտպա-նեն իրենց մրցող համաքաղաքացուն և դրանով իսկ անարդար չլինեն օ-տար ների հանդեպ։ Եթե նրանք փափագում են մրցումներն արդար կազմակերպել և ՛Այ1) նպատակով են ժամանել Եգիպտոս, ապա նրանք պետք է մրցություններին թույլսւարեն միայն օտարերկրացիներին, իսկ էլեյսւցինե-րին արգելեն մասնակցելու։ Եգիպտացիներն այսպիսի խորհուրդ տվեցին էլեյացիներին։

161. Պսամմիսը Եգիպտոսում թագավորում է ընդամենը վեց տարի։ Նա արշավում է Եթովպիա, որից հեսա շուտով մահանում է։ Այնուհետև թագավորում է նրա որդի Ապրիեսը։ Սա իրեն նախորդած բոլոր թագավորներից առավել բախտավորն է լինում, իր պապ Պսամմետիքոսից հետո։ Սա թագավորում է քսանհինգ տարի։ Այդ ընթացքում գորքով արշավում է Սի-դոն և ծովում պատերազմում Տյուրոսի տիրակալի դեմ։ Ապրիեսին պատահում է դժբախտություն, որի պաահաոի մասին այստեղ համսւււոա կասեմ, այգ մասին առավել շատ կպատմեմ Լիբիան նկարագրելիս։ Ապրիեսը զորք է ուղարկում Կյուրենեի դեմ, որը, սակայն, ծանր պարտություն է կրում։. Եգիպտացիները, մեղադրելով նրան, ապստամբում են, ենթադրելով, որ-Ապրիեսը կանխամտածված իրենց ուղարկել է ակնհայտ աղետի, որպեսզի իրենք կործանվեն, իսկ ինքն առավել ապահով իշխի մնացած եգիպտացիների վրա։ Եվ ահա (պատերազմից) վերադարձած եգիպտացիները և կործանվածների բարեկամներն այգ ամենից զայրացած, բացահայտ ապստամբում են։

162. Այղ մասին լսելով, Ապրիեսը նրանց դեմ է ուղարկում Ամասի-սին, որպեսզի համոզի նրանց դադարեցնել ապստամբությունը։ Երբ Ամա-սիսը գալիս է և սկսում համոզել եգիպտացիներին՝ հրաժարվելու իրենց արարքից, մինչ նա խոսում էր, ոմն եգիպտացի, ետևից մոտենալով, նրա գլխին սաղավարտ է դնում և հայտարարում, որ այդպիսով նրան թագադրում է։ Ամասիսը ցույց է տալիս, թե այդ բանը հսւկաասկ չէ իր կամքին։ Երբ ապստամբները Ամասիսին հայտարարում են Եգիպտոսի թագավոր, նա սկսում է արշավանքի պատրաստվել Ապրիեսի դեմ։ Ապրիեսը, լսելով այդ, Ամասիսի դեմ է ուղարկում իր մերձավորներից երևելի մի եգիպտացու, ա-

152 ՀԵՐՈԳՈՏՕՍ

ճանը Պատսւրբեմիս, հրամայելով նրան Ամասիսին կենդանի բերել իր մոա։ Երբ Պատարբեմիսը դալիս է և Ամասիսին հրավիրում (թագավորի մոա), Ամասիսը, որն այդ պանին նստած էր ձիու վրա, բարձրանալով թամբին, օդ է բաց թողնում ե. պատվիրում Պատարբեմիսին այդ տանել իր ճետ։ Բայց երբ Պատարբեմիսը, այնուամենայնիվ, պահանջում է, որ նա գա իր ճետ, քանի որ թագավորը իրեն ուղարկել էր այդ գործի համար, Ամասիսը պատասխանում է, թե ինքը վաղուց մտադիր էր անել այդ և թե Ապրիեսը պսււոճսա չի ունենա իր վրա զայրանալու։ Քանգի ինքը շուտով կգա և. իր հետ կբերի նաև ուրիշների։ Պատսւրբեմիսը հասկանում է այս խոսքերի իմաստը, նա տեսնում է նաև պատերազմի նրա նախապատրաստությունը։ Ուստի և շտապ հեոսւնում է, որպեսզի անհապաղ թագավորին հաղորդի կատարվածի մասին։ Երբ նա հայտնվում է Ապրիեսի առաջ, աոանց Ամասի-սի, թագավորը զայրացած, նրան խոսելու ժամանակ չտալով, հրամայում է կտրել նրա ականջներն ու քիթը։ Մնացած եգիպտացիները, nrnfif մինչ այդ հավատարիմ էին նրան, տեսնելով իրենցից ամենաերևելի մարդու այդքան ստոր կերպով անարգվելը, անհապաղ անցնում են ապստամբների կողմը և հանձնվում Ամասիսին։

163. Այս իմանալով, Ապրիեսը զինում է վարձկանների և շարժվում եգիպտացիներ վրա։ Նա վերցնում է երեք բյուր կարիացի և ճոնիացի վարձկաններ։ Նա Սաիս քաղաքում խոշոր և տեսարժան պալատներ ուներ։ Արդ, Ապրիեսհ զորքը քայլում է եգիպտացիների դեմ, իսկ Ամասիսի զորքը՝ օտարականների դեմ։ Երկու զորքերը հանդիպում են Մոմեմփիս քաղաքում և փորձում իրենց ուժերը։

164. Եգիպտացիները բաժանված են յոթը դասի, դրանք են՝ քրմերը, ռազմիկները, եզնարածները, խոզարածները, խանութպանները, թարգմանիչները, ղեկակալները։ Այսքան դասեր կան Եգիպտոսում, իսկ անվանումները տրված են նրանց զբաղմունքին համապատասխան։ Ռազմիկները կոչվում են կալասիրիացիներ և հերմոտյաբիացիներ ու սերում են հետևյալ մարզերից, քանզի ամբողջ Եգիպտոսը բաժանված է մարզերի։

165. Հերմոտյուբիացհների մարզերը հետևյալներն են. Բուսհրիսյտն, Սսփսյան, Քեմմիսյան, Պապրեմիսյան, Պրոսոպիտիս կոչված կղզին և Նա-թոյի կեսը105։ Այս մարզերից են սերել ճերմոտյուբիացիները։ Նրանց թիվը առավելագույնս հասել է տասնվեց բյուր մարդու։ Նրանցից ոչ մեկը երբեք չի զբաղվել արհեստով, այլ միայն ոազմական գործով։

166. Կալասիրիացիների մարզերը հետևյալներն են. Թեբեյան, Բուբաս-տիսյսւն, Ափթիսյան, Տանիսյսւն, Մենդեսյան, Սեբեննոսյան, Աթրիբիսյէսն, Փւսրբաիսյսւն, Թրուիսյսւն, Օնոսիիսյան, Անյուսյան, Մյաեկփորիսյսւն. սա գտնվում է կղզու վրա, Բուբասաիս քաղաքի դիմաց106։ Այս մարզերից են

ԳԻՐՔ նՐԿՐՈՐԳ 155

սերել կալասիրիսւցիները։ Նրանց թիվն առավելագույնս հասել է քսանհինգ pimr մարդու։ Սրանք Աս ոչ մի արհեստով շեն կարող զբաղվել, այլ միայն ռազմական գործով, որը որդին սովորում է հորից։

167. Չեմ կսւրող հաստատապես որոշել, թե հելլենները արդյո՞ք այս ե.ս սովորել են եգիպտացիներից, քանգի ես տեսնում եմ, որ և՝ թրակացիները, և՝ սկյութները, ե.՝ պարսիկները, Լ՝ լյուդիացիները, Լ՝ համարյա բոլոր բարբարոսները նվագ հարգում են արհեստագործներին և նրանց ժառանգներին, քան մյուս քաղաքացիներին, իսկ ձեռքի աշխատանքից ագատ եղողներին, հատկապես ոագմական գործին նվիրվածներին, համարում են. ագնվագարմ։ Այդպես արհամարհելը բոլոր հելլենները, հատկապես լակե-ղեմոնացիները, սովորել են ուրիշներից։ Բոլորից սակավ սւրհեստագործնե-ներին արհամարհում են կորնթացիներր։

168. Քրմերից բացի Եգիպտոսում սւռանձնաշնորհյալներ էին միայն ռագմիկները։ Նրանցից յուրաքանչյուրն ստանում էր տասներկու արուրա ընտիր վարելահող ապահարկ։ Արուրան քառակուսի հողակտոր է, որի յուրաքանչյուր կողմը հարյուր եգիպտական կանգուն է. եգիպտական կանգունը հավասար է սսւմոսյանին։ Ահա այսքան հող առանձնացվում էր յուրաքանչյուր ռազմիկի համար, նրանք այդ հողերը օգտագործում էին հերթագայությամբ ե. ոչ թե նույն մարդը մշտապես նույն հողը107։ Տարեկան հազար կէսլասիրիացիներ Լ (նույնքան) հերմոտյուբիացիներ կարգվում էին թագավորի թիկնապահներ։ Սրանցից յուրաքանչյուրը, բացի հողերից ստացած եկամուտներից, ստանում էր նաև օրական հինգ մինա հաց, երկու մինա տավարի միս և. չորս շերեփ գինի։ Սա թիկնապահներին արվում էր մշտապես։

169. Արդ, երբ Ապրիեսն իր վարձկաններով և Ամասիսը համայն եգիպտացիների հետ ժամանում են Մոմեմփիս քաղաքը, հակատամարտն սկըս-վում է։ Թեե օտարները լավ էին կռվում, բայց թվով հույժ փոքրսւթիվ լինելով, պարտվում են։ Ինչպես պատմում են, Ապրիեսը կարծում էր, թե նույնիսկ աստված չի կարող իրեն զրկել թագավորությունից, այդքան ւնա. իրեն ապահով ե. հաստատ էր համարում։ Բայց ահա նա մարտում պարտվում է, գերի ընկնում ու տարվում Սաիս, իր նախկին պալատը, որն արդեն պատկանում էր Ամասիսին։ Սկզբում Ապրիեսին յավ էին խնամում պա-լատում ե. Ամասիսը նրան լավ էր վերաբերվում։ Բայց երբ հետագայում եգիպտացիները տրտնջացին, թե արդար չի վարվում, խնամելով իր ե. իրենց ամենաոխերիմ թշնամուն, այնժամ նա Ապրիեսին հանձնեց եգիպտացիների ձեռքը, որոնք ճրան խեղդամահ արեցին ե. թաղեցին հայրենական դամբարանում։ Այն գտնվում է Աթենասի տաճարում, սրբավայրին շատ մոտիկ, մտնելիս ձախ կողմում։ Սաիսի բնակիչներն այս տաճարում էին թաղում

իրենց մարզից սերող թագավորներին։ Աճա ե. Ամսւսիսի գերեզմանը գըտ-նըվում է նույնպես տաճարի բակում, թեև սրբավայրից ավելի հեււու, քան Ապրիեսի ե նրա նախնիների գերեզմանները։ Այն սյունազարդ, քարե խոշոր սրաճ է, արմավենու նման սյուներով ե այլ զարդերով։ Այդ սրահում կա երկվւեղկ երկու դոա, որոնց ետևում գտնվում է դագաղը։

170. Սաիսում, Աթենասի այս նույն սրբավայրում է գտնվում նան դամբարանը նրա, ում անունը1®® անթույլաարելի եմ համարում այւաեղ արտասանել։ Այն գտնվում է Աթենասի տաճարի ետևում, տաճարի պատի երկարությամբ։ Սրբավայրում կանգնեցված են քարե բարձր կոթողներ, այնտեղ կա նաև լիճ, որը գեղեցկապես շոլրջանակի եզերված է քարե պատնեշով։ Լիճը, իմ կարծիքով, նույն մեծության է, ինչ Դելոսի Կլոր կոչված լիճը։ ^

171. Ա|ս լճի վրա գիշերները ներկայացնում են աստծու չարչարանքները պատկերող տեսարաններ, այդ ներկայացումները եգիպտացիները կոշում են միստերիաներ։ Թեև ես լավ գիտեմ, թե ի՜նչ են այդ միստերիա-ttrp. այսուհանդերձ այդ մասին ես (երկյուղած) լռություն կպահեմ։ bu ուզում եմ լււել նույնպես Դեմետրայի տոնակատարության ծեսերի մասին, որ Տելլենները անվանում են Թեսմոփորիա109, բացի այն քչից» ինչ թույ-յաարելի է պատմել։ Դեմետրայի այս տոնը և ծեսերը Եգիպտոսից մեզ մոտ U բերել Դանաօսի ղսարերը, որոնք այդ ամենը սովորեցրել են պելսւս-^itii կանանց։ Հետագայում, երբ դորիացիները տեղահանեցին Պելոպոն-ftutk ամբոպ* բնակիչներին, այդ ծիսակատարությունը վերացավ. այն

—jii ^տէ^տԱյ^է արկադիացիները. տեղացիներից միայն սրանք էին %|>պւէէ1աաս( և չէհն տեղահանվել։

172. .ցտտզիոով. Ապրիեոի տապալվելուց £ետո թագավորում է Ամսւսի-գ- այդ Տտֆօհ էր, Սիոսի կոչված քաղաքից։ Սկզբում եգիպտսւցի-Sfcrtt էին Ամասիսհն և ոչ մի Տարգանք չէին տածում նրա ^աււաւ». քա&ֆ որ նա Տաոարակ մարդ էր և ոչ թե երևելի տնից։ Բայց Տնոււթւււա֊ւ trmtg նվաճել է իր խելամտությամբ և խորսւման-

hr գանձերի մե» նա ունեցել է նաև ոտք լվանալու մի

OniLf. «jrji dl* ի&քթ՝ Ամասիսը և իր սեղանակիցներն ամեն անգամ amHuru. |(ձ Սա այս կոնքը ջարդելով, դրանից աստծու սւր-

է ՝«աաոատէք L այն կանգնեցրել քաղաքի ամենւսՏարմար վայրում։ հ||^աււււյ(ւ1յյււ{ մոտով անցնելիս մեծ պատիվներ էին տա-

Փ*֊ 1Հաւփ«ք տէլ«^ քտւղաքտցիների այդպիսի վերաբերմունքի մա-

ո^Լ w Տսա է {քտվ^ուՀ եգիպտացիներին և ասում, թե այղ արձանը yi՝aui»^ է աք լվտէտյս կոնքից, որի մեջ եգիպտացիները նախկի-fanf *Ոգ U. L տաքեր լվացել, մինչդեո հիմա մեծապես Տարգում

ԳԻՐՔ ԵՐԿՐՈՐԴ 155

են այն։ Այդպես էլ, ասում է նա, իր հեա նույնն է կատարվել, ինչ այդ ոտք լվանալու կոնքի ճետ. քանզի նախկինում ինքը ճսւսաոսկ մի մարդ էր, իսկ այժմ իրենց թագավորն է. հետևաբար, իրենք պետք է հսւրգեն ու պատվեն իրեն։

173. Այս կերպ է նա իր կողմը նվաճել եգիպտացիներին, որպեսզի նրանք ճավատարմորեն ծառայեն իրեն։ Ամասիսը այսպիսի կարգեր է հաստատել։ Վաղ առավոտյան, մինչև հրապարակի բազմամարդ դաոնալը, նա ջանասիրաբար qp աղվում էր իրեն ներկայացված գործերով, որից ճեաո խրախճանամ էր և անճոդ կատակում ու խաղ անում իր սերնդակիցների ճետ։ Բայց նրա ընկերները, ճնշվելով այդ ամենից, նրան ճորդորում էին այսպես. «Ով թագավոր, դու քեզ ճիշտ չես ներկայացնում՝ այդ սին գործին անձնատուր լինելով։ Քեզ անհրաժեշտ է փաոավորապես նստել շքեդ գաճին և օրն ի թուն զբաղվել քո գործերով։ Այդ դեպքում եգիպտացիները կճամոզվեն, որ իրենց վրա իշխում է իրոք մեծ մարդ և դու մեծ ճամբսւվ կունենաս։ Մինչդեո այժմ դու թագավորավայել չես վարվում»։ Իսկ նա նրանց պատասխանում է այսպես. «Աղեղնավորներն իրենց աղեղները ձգում են այն դեպքում միայն, երբ պետք է գործածեն, քանզե եթե դրանք սւմըողշ ժամանակ ձգված մնան, ապա կկոտրվեն և արդեն անճրաժեշաության դեպքում ճնարավոր չի լինի գործածել։ Այդպիսին է նաև մարդու վիճակը։ Եթե մարդ մշտապես լուրջ գործով է զբաղված և երբեք իրեն թույլ չի տալիս երբեմն կատակել ու զվարճանալ, ապա նա կամ կցնորվի, և կամ կաթվածահար կլինի։ Աճա այդ ամենն իմանալով, ես այդ երկուսին ևս ժամանակ եմ ճատկացնում»։ Նա այսպես է պատասխանում ընկերներին։

174. Պատմում են, թե Ամասիսը, երբ դեոևս ճասարակ քաղաքացի էր, սիրում էր խմել ու կատակել և բոլորովին էլ լուրջ չէր։ Երբ նա իր ինչքը մսխել է խմելով ու զվարճանալով, ապա սկսել է սրանից, նրանից գողանալ։ Մարդիկ մեղադրում էին նրան իրենցից գողանալու համար։ Puijg քանի որ նա ճամաոորեն ժխտում էր, ապա նրանք առաջնորդում են նրան պատգամատուն, ճարցնելու համար, թե որտե՞ղ է իրենցից գողացվածը։ Պատգամախոսը նրան երբեմն մեղադրում էր, բայց ճաճախ արդարացնում։ Իսկ նա թագավոր դաոնալուց ճեաո հետևյալ կերպ է վարվում։ Այն ասավածների տաճարների մասին, որոնք իրեն արդարացրել էին իբրև գողություն չկատարած մարդու, նա ոչ մի խնամք չտարավ և ոչ մի միջոյ չտրամադրեց դրանք վերաշինելու համար, նա նույնիսկ չճաճախեց այնտեղ և զոճեր չմատուցեց, քանի որ այդ աստվածները՝ իրենց սուտ պատգամներով, արժանի չէին այդ ամենին։ Մինչդեո այն աստվածներին, որոնք իրեն բացաճայտել էին գողության մեջ, նա մեծապես հարգում է որպես ճշմարիտ ասավածների, որոնք ճշմարտացի պատգամներ էին ճաղորդել։

175. Սսփսում նա կառուցեց Աթենասի հիանալի նախադուռը, որն իր ւբարձրությամբ և մեծությամբ, ինչպես նաև քարերի խոշորությամբ ու գեղեցկությամբ մեծապես գերազանցում է մյուս բոլոր այդպիսի կաւսսյցնե-րին։ Այնուհետև նա հսկա արձաններ և երկար տղամարդ-սֆինքսներ կանգնեցրեց, ինչպես նաև հսկայական քարեր տեղսւփոխեց այլ կառույցների համար։ Այդ քարերի մի մասը բերվեց Մեմփիսի քարհանք երից, իսկ սւռա-վել խոշոր քարաբեկորները՝ Ելեփանտինե քաղաքից, որը գտնվում է Ստի-սից գետն ի վեր ավելի քան քսան օրվա նավարկման հեռավորության վրա։ ՛Բայց այն, ինչ բոլորից առավել զարմացնում է ինձ, հետևյալն է։ Նա հրամայել է ելեփանտինե քաղաքից փոխադրել միակտուր քարից կաոուցված շենք։ Այն տեղափոխել են երեք օրվա ընթացքում, որի համար աշխատել է ՛երկու հազար մարդ, բոլորը ղեկակալներ։ Այգ շենքի արտաքին երկարությունը քսան և մեկ կանզուն է, լայնքը՝ տասնչորս, իսկ բարձրությունը՝ ՛ութը։ Սրանք այդ միակտուր քարե շենքի արտաքին չափերն են. իսկ ներ-<սից՝ երկարությունը տասնութ կանգուն և մեկ պյուգոն110, լայնքը տասներկու, բարձրությունը՝ հինգ կանգուն։ Շենքը կանգնած է սրբավայրի մուտքի ՛մոտ։ Այն սրբավայրից ներս չեն քաշել, ինչպես պատմում են, հեաևյայ պասւճսաով։ Ճարտարապետն այդ շենքը քաշելիս բարձր ճաոաչել է, քանի tip այգ ծանր աշխատանքը երկար է տևել։ Ամասիսը, անհանգստացած դրանից, թույլ չի տվել, որ այն ավելի սւասշ քաշեն։ Օւրիշներ, սակայն, •պատմում են, որ շենքը լծակներով շարժող մարդկանցից մեկը ճզմվել է դրա տակ. այդ պատճսււավ էլ այն չեն քաշել սրբավայրից ներս։

176. Մյուս բոլոր կարևոր սրբավայրերում ևս Ամասիսը մեծության ՛արժանի գործեր է կատարել, հատկապես Մեմփիսում, Հեփեստոսի տաճարի առա» պառկած վիճակում գտնվում է հսկա արձան, որի երկարությունը յոթանասունհինգ ոտնաչափ է։ Նույն պատվանդանի վրա, ճսկա արձանի այս !և այն կողմում կանգնած է նույն քարից պատրաստած մեկական արձան, յուրաքանչյուրը քսան ոտնաչափ բարձրությամբ։ Սսփսում ևս կա նույն մեծության ճսկա արձան, որը պառկած է գեանին, ինչպես և Մեմփիսում։ է՚սիսի տաճարը Մեմփիսում, որը խոշոր է և տեսարժան, կառուցել է դարձյալ Ամասիսը։

177. Պատմում են, որ Ամասիս թագավորի omf Եգիպտոսն առավելագույնս բարգավաճել է այն առումով, որ գետը երկրին բարիք է տվել, իսկ ՛երկիրն էլ՝ մարդկանց։ Այդ ժամանակ Եգիպտոսում եղել է ընդամենը եր՛կու բյուր քաղաք։ Ամասիսն է նաև սաճմանել այն օրենքը, թե յուրաքանչյուր եգիպտացի պարտավոր է ամեն տարի իր մարզի կառավսւրչին հայտնել, թե ի՞նչ եկամուտ ունի։ նա, ով այդ մասին չհայտնի, կամ չկարողանա ցույց տալ, թե ապրում է ազնիվ կյանքով, ենթարկվում է մաճապատ-

ԳԻՐՔ ԵՐԿՐՈՐԴ 157

Հի։ Սոլոն Աթենացին այդ օրենքը վերցնելով Եգիպտոսից, հաստատել է Աթենքում։ Այն էլ նրանք ցարդ կիրառում են, քանի որ ամենսւանթեւփ օրենքն է։

178. Ամսւսիսը, դաոնալով հելլենների բարեկամ, ոչ միայն նրանցից ոմանց հանդեպ բարեհաճություն է ցուցաբերել, այլև. Եգիպտոս ժամանած հելլեններին բնակեցնելու համար հատկացրել է Նսւվկրատիս քսււլսւքրա։ Իսկ նրանց համար, ովքեր չէին ուզում այնտեղ բնակվել, այլ սոսկ դալիս էին նավերով (առևտրի համար), հատկացրել է վայրեր, որտեղ նրանք կարող էին ասավածների համար տաճարներ ե. սրբավայրեր կառուցել։ Դոսն-ցից ամենախոշորը, ամենահայտնին և ամենից շատ այցելուներ ունեցողը Հելլենիոն կոչվածն է։ Այն համատեղ կառուցել եՏ հետևյալ քաղաքները, հոնիականներից՝ Քիոսը, Տեոսը, Փոկայան և Կլսւգոմենեն. դորիակսւններից՝

Հւադոսը, Կնիդոսը, Հալիկաոնասոսը և Փսւսելիսը, իսկ էոլիսւկաններից1 միայն Միտիլենեն։ Ահա սրանց է պատկանում այդ սրբավայրը և այն քաղաքներն են, որ կարդում են աոևտրի վերակացուներին (այդ քաղաքում)։ Մյուս քաղաքներն այնտեղ ոչ մի իրավունք չունեն, այլ միայն հյուր են լինում։ էդինացիներն իրենց համար աոանձին կառուցել են Զևսի սրթավայ-րր, սսւմոսցիները՝ Հերայի սրբավայրը, միտիլենացիները՝ Ապոլլոնի։

179. Հնում Նավկրատիսն էր Եգիպտոսում առևտրական միակ նավահանգիստը և ուրիշը չկար։ Եթե նավը հասնում էր Նեղոսի մեկ ուրիշ գետաբերանը, ապա անհրաժեշտ էր երդվել, թե այդ տեղի է Ունեցել ակամայից։ Երդվելուց հետո նավը պետք է վերադառնար Կսւնոբոսյան գետաբերան։ Իսկ եթե հնարավոր չէր լինում հակաոակ քամու պասւճսււավ բարձրանալ Նեղոսն ի վեր, ապա բեռները բեոնանավերի միջոցով փոխադրվում էին Դելտայի մոա, մինչև հասնում էին Նավկրատիս։ Ահա այսքան արժեքավոր էր Նավկրատիսը։

180. Երբ ամփիկտիոնները112 երեք հարյուր տաղանդի դիմաց կապալով տվեցին Դելփիում գտնվող այժմյան տահարի կսւոացումը, քանդի նախկին տաճարը պատահաբար հրդեհվել էր, դելփիցիները պետք է այղ ծախսի չորրորդ մասը իրենք վհարեին։ Արդ, նրանք, շրջեյով քաղաքները, նվիրատվություններ էին հավաքում, նրանք ոչ քիչ միջոցներ ստացել են նաև Եգիպտոսում։ Այսպես, Ամասիսը նրանց տվել է հազար տաղանդ պաղլեղ, իսկ Եգիպտոսում բնակվող հելլենները՝ քսան մինա։

181. Ամասիսը կյուրենսւցիների հետ բարեկամություն է հաստատել և դաշինք կնքել։ Նա նույնիսկ հարմար է համարել այնտեղից կիճ վերցնել գուցե այն պատճառով,՛ որ ցանկացել էր հելլենուհի կին ունենալ, գուցե և կյուրենացիներին սիրաշահելու նպատակով։ Արդ, նա ամուսնացել է Լադի-կե անունով աղջկա հետ, nrp, ըստ ոմանց, Բատտոսի դուստրն էր, ըստ

158 ձէՐՈԳՈՏՈՍ

այլոց՝ Արկեսիլսւոսի, իսկ pm ուրիշների՝ երևելի քաղաքացի Կրիաոբու-լոսի դուստրը։ Բայց աոսւզասաում պսւոկելիս, Ամասիսը չէր կարողանում կենակցել նրա ճետ, թեպետ այլ կանանց հետ կարողանում էր։ Ու քանի որ այդպես շարունակվում էր, Ամասիսը ասում է էադիկեին. «Ով կին- դո* ինձ լիովին կախարդել ես։ Վստահ եղիր, անհնար է, որ դու խուսափես դաժանագույն պատժից, որի նմանը երբևէ որևէ կին կրած լինի»։ Լադիկեն թեև ժխտում էր, բայց Ամասիսի զայրույթը չէր մեղմանում։ Ուստի և Լադիկեն իր մտքում ուխտ է անում՝ Ափրոդիտեին արձան կանգնեցնել Կյոլ-րենեում, եթե Ամասիսն այգ գիշեր կենակցի իր հետ. քանզի միայն այդպես ինքը կարող էր փրկվել աղետից։ Այսպես ուխտելուց ճետո, հիրավի, Ամասիսը իսկույն կենակցել է նրա ճետ և այնուհետև, ամեն անգամ, երթ Ամասիսը գալիս էր նրա մոտ, կենա կցում էր նրա ճետ։ Իսկ Լադիկեն իր ուխտը աստվածուհու ճանդեպ կատարում է։ Այդ արձանը դեո իմ ժամանակ ևս անխաթար կանգնած է Կյոլրենե քաղաքից դուրս։ Կամբյուսեսը երբ նվաճեց Եգիպտոսը, Լագիկեից իմանալով, թե նա ով է, նրան աոանց վիրավորանքի ուղարկեց Կյոլրենե։

182. Ամասիսը ընծաներ է պարգևել նաև Հելլադայում։ Կյուրենեում նա նվիրաբերեւ է Աթենասի ոսկեզօծ արձանը, ինչպես նաև իրեն պատկերող գունավոր նկար, երկու քարե արձան և քաթանե գեղեցիկ լանջապանակ նա ընծայաբերել է Լինդոսի Աթենասին և, վերջապես, Սամոսամ գտնվող Հերայի տաճարին՝ իրեն պատկերող երկու փայտե արձան, որոնք իմ ժամանակ ևս կանգնած են մեծ տաճարում, դոների ետև։ Այս նվիրատվությունները Սամոսին Ամասիսը կատարել է հանուն այն հյուրընկալության, ՈՐ իրեն ցույց էր տվել Պոլիկրսւտեսը՝ էակոսի որդին։ Ինչ վերաբերում է Լինդոսի Աթենասին՝ Ամասիսի արած պարգևներին, ապա այդ կատարել է ոչ թե որևէ հյուրընկալության առիթով, այլ որովհետև Լինդոսում Աթենասի տաճարը, ինչպես պատմում են, կառուցել են Դանաոսի դստրերը, երբ նրանք, Եգիպտոսի որդիներից փախչելիս, կանգ են աոել այնտեղ։ Այսպի-«իք էին Ամասիսի տված պարգևները։ Բացի այգ, նա առաջինն է եղել, որ նվաճեք է Կիպրոսը և այն դարձրել իրեն հարկատու։
